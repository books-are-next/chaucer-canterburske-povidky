<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Canterburské povídky</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection3">
<h2 class="mlpuroven2basne">Povídka ženy z Bathu</h2>

<p class="mlpverse">Má zkušenost, ne řada citátů<br class="calibre11"/>
ze slavných knih, mně možnost skýtá tu<br class="calibre11"/>
říci, jak plno manželství je běd;<br class="calibre11"/>
neboť já, páni, od dvanácti let,<br class="calibre11"/>
dík za to Pánubohu, už jsem šla<br class="calibre11"/>
s manželem pětkrát od vrat kostela;<br class="calibre11"/>
tak často vdána byla jsem já už<br class="calibre11"/>
a každý z mých byl po svém řádný muž.</p>

<p class="mlpverse">Lidi mi ondy vykládali sice,<br class="calibre11"/>
že Pán náš jenom jednou, a ne více<br class="calibre11"/>
šel na veselku v Káni v Galileji;<br class="calibre11"/>
tím dal prý příklad, a mně říkat chtějí,<br class="calibre11"/>
že jenom jednou já též měla vdát se.<br class="calibre11"/>
A rovněž prý to neprošlo tak hladce,<br class="calibre11"/>
co Kristus Pán kdys vytkl u pramene<br class="calibre11"/>
ostrými slovy samaritské ženě:<br class="calibre11"/>
„Pět mužů mělas,“ tehdáž promluvil k ní,<br class="calibre11"/>
„a onen člověk, s kterým žiješ nyní,<br class="calibre11"/>
není tvůj manžel!“ To prý pověděl jí.<br class="calibre11"/>
Já ale nevím, co měl na zřeteli,<br class="calibre11"/>
a ptám se, proč ten pátý, jehož měla,<br class="calibre11"/>
neměl by platit taky za manžela?<br class="calibre11"/>
Tak kolikrát se tedy mohla vdát?<br class="calibre11"/>
Co žiju, ještě nikdo na výklad<br class="calibre11"/>
se nezmohl a neřek jasné číslo,<br class="calibre11"/>
i kdyby stokrát na přetřes to přišlo.<br class="calibre11"/>
Co ale vím, a to lež nepřipustí,<br class="calibre11"/>
že Bůh nám kázal množit se a růsti;<br class="calibre11"/>
toť správný text, a na ten nemohu si<br class="calibre11"/>
nic naříkat. Též děl, že manžel musí,<br class="calibre11"/>
rodiče nechav, za mnou pospíšit si;<br class="calibre11"/>
však zhola nic nám neřek o číslici,<br class="calibre11"/>
o oktogamii či bigamii;<br class="calibre11"/>
proč kvůli tomu mít mám patálii?</p>

<p class="mlpverse">Když na moudrého Šalamouna vzhlédnu,<br class="calibre11"/>
myslím, že ten měl více žen než jednu.<br class="calibre11"/>
Kéž by si Bůh byl na mne vzpomenul<br class="calibre11"/>
a z jeho špásů přál mi jenom půl!<br class="calibre11"/>
Jaký dar boží měl pro ty své ženy!<br class="calibre11"/>
Takový mužský na světě dnes není.<br class="calibre11"/>
To dá už rozum, Bůh ví, že ten král<br class="calibre11"/>
si v první noci jistě víckrát hrál,<br class="calibre11"/>
a s každou z nich! Ten uměl vyvádět!<br class="calibre11"/>
Já žehnám Bohu, že mi dal jich pět.<br class="calibre11"/>
Po jádru věci vždycky sáhla jsem;<br class="calibre11"/>
pro měšec v pase i ten pod pasem.<br class="calibre11"/>
Z rozličných škol jsou dokonalí žáci,<br class="calibre11"/>
rozličné cviky v rozmanité práci<br class="calibre11"/>
vždy vychovají mistry řemesla;<br class="calibre11"/>
já zkušeností pět si odnesla.<br class="calibre11"/>
Uvítám třeba šestého z těch hochů,<br class="calibre11"/>
cudnou se nechci stavět ani trochu.<br class="calibre11"/>
Odejde-li můj choť do jiných světů,<br class="calibre11"/>
nějaký křesťan vždycky najde se tu;<br class="calibre11"/>
apoštol dí, že boží přikázání<br class="calibre11"/>
mi sotva nějak v novém sňatku brání.<br class="calibre11"/>
Manželství přece není žádný hřích;<br class="calibre11"/>
lepší se vdát než hořet ve chtíčích.<br class="calibre11"/>
Já nestarám se, jestli někdo haní<br class="calibre11"/>
hřích Lamechův a to, že měl dvě paní.<br class="calibre11"/>
Jakub byl svatý, rovněž Abrahám,<br class="calibre11"/>
to dobře vím, a mohu říci vám,<br class="calibre11"/>
že oba měli více než dvě ženy,<br class="calibre11"/>
právě jak mnohý jiný posvěcený.</p>

<p class="mlpverse">Či slyšel někdo z vás kdy jakou zprávu,<br class="calibre11"/>
že Bůh byl proti manželskému stavu<br class="calibre11"/>
výslovně? Prosím! Nebo povězte mi,<br class="calibre11"/>
řek, že má cudnost pěstěna být všemi?<br class="calibre11"/>
Četla jsem, jako četli jste i vy,<br class="calibre11"/>
co apoštol nám dí o panenství:<br class="calibre11"/>
že o tom není přikázání Páně!<br class="calibre11"/>
Čistotu arci poradit lze panně,<br class="calibre11"/>
leč rada není rozkaz ani způli,<br class="calibre11"/>
Bůh svobodnou nám ponechal v tom vůli.<br class="calibre11"/>
Kdyby chtěl Pán mít jenom samé panny,<br class="calibre11"/>
jistě by sňatky byly zakázány.<br class="calibre11"/>
Odkud vzít panny, to však řekněte mně,<br class="calibre11"/>
kdyby se někde nezaselo sémě?<br class="calibre11"/>
To zakazovat netroufne si ani<br class="calibre11"/>
Pavel, když Mistr nedal přikázání.<br class="calibre11"/>
Panenství staví jenom jako metu,<br class="calibre11"/>
běž k ní, kdo umíš, pochlub se pak světu!</p>

<p class="mlpverse">Však slovo to ne pro každého platí,<br class="calibre11"/>
jen tam, kde Bůh svou moc chce ukázati.<br class="calibre11"/>
Že apoštol byl panic, dobře vím;<br class="calibre11"/>
když příklad dává však svým panictvím<br class="calibre11"/>
a od druhých touž mravní cudnost žádá,<br class="calibre11"/>
zajisté je to jenom pouhá rada<br class="calibre11"/>
a shovívavě k sňatku dal mi vůli.<br class="calibre11"/>
Co vytknout mi kdo může, vynajdu-li<br class="calibre11"/>
si jiného po smrti svého muže?<br class="calibre11"/>
Kdo bigamii v tomhle vidět může?<br class="calibre11"/>
Ženy se dotknout není dobré sice —<br class="calibre11"/>
apoštol myslí k ženě položit se —<br class="calibre11"/>
dát koudel k ohni, v tom je nebezpečí;<br class="calibre11"/>
je vám však jasné, o čem příklad svědčí.<br class="calibre11"/>
Toť jeho závěr: jemu panenskost<br class="calibre11"/>
je nad manželství jako nad křehkost.<br class="calibre11"/>
Křehkost je vše, jestliže on či ona,<br class="calibre11"/>
jářku, svůj život bez panenství skoná.</p>

<p class="mlpverse">Však nezávidím věru té, jež pannou<br class="calibre11"/>
radš zůstane, než býti dvakrát vdanou.<br class="calibre11"/>
Té přísluší žít tělem, duší čistě;<br class="calibre11"/>
já stavem svým se nechci chlubit jistě!<br class="calibre11"/>
Bohatí páni, jistě dobře znáte,<br class="calibre11"/>
nádobí všechno nemívají zlaté,<br class="calibre11"/>
i dřevo stejný užitek jim dává.<br class="calibre11"/>
Bůh ovečky své různě povolává,<br class="calibre11"/>
jak se mu zlíbí, přerozličné tvary<br class="calibre11"/>
u různých lidí mají jeho dary.</p>

<p class="mlpverse">Panenskost, zbožnost, odříkání stálé<br class="calibre11"/>
jsou jistě věci velmi dokonalé;<br class="calibre11"/>
což ale Pán, sám dokonalost, řek,<br class="calibre11"/>
že každý měl by prodat majetek,<br class="calibre11"/>
všechno, co má, a mezi chudé rozdat<br class="calibre11"/>
a Krista Pána ve všem následovat?<br class="calibre11"/>
To těm děl, kdož si vrchol vytyčili!<br class="calibre11"/>
Odpusťte, páni, to je nad mé síly;<br class="calibre11"/>
já věnovat chci nejlepší svá léta<br class="calibre11"/>
radostem, plodům manželství a světa.</p>

<p class="mlpverse">Řekněte taky, proč by, u všech všudy,<br class="calibre11"/>
stvořeny byly pohlavní nám údy,<br class="calibre11"/>
k jakému cíli účelně a vhodně?<br class="calibre11"/>
Věřte mi věru, že ne bezdůvodně!<br class="calibre11"/>
Ať si to někdo třeba po svém stočí,<br class="calibre11"/>
že nám je Bůh dal k vypouštění moči,<br class="calibre11"/>
a že ti naši drobečkové malí<br class="calibre11"/>
jsou proto jen, rod bychom rozeznali<br class="calibre11"/>
a jinak nic… Ach, říkáte, že ne?<br class="calibre11"/>
To promluvilo slovo zkušené!<br class="calibre11"/>
Nechci se hádat s učenými pány,<br class="calibre11"/>
a proto říkám: k obému jsou dány,<br class="calibre11"/>
jak pro nezbytný úkon, tak i k slasti,<br class="calibre11"/>
za to nás Pánbůh nepostihne strastí.<br class="calibre11"/>
Proč by pak v knihách psali otevřeně,<br class="calibre11"/>
že manžel dluh má spláceti své ženě?<br class="calibre11"/>
A čím by dluh byl jinak zaplacen,<br class="calibre11"/>
ten požehnaný nemít inštrument?<br class="calibre11"/>
Tak slouží tvorům jejich přirození<br class="calibre11"/>
jak k močení, tak také ku plození.<br class="calibre11"/>
Neříkám však, že každý měl by, maje<br class="calibre11"/>
to vystrojení, jak jsem popsala je,<br class="calibre11"/>
hned jít a přestat na místě být panic;<br class="calibre11"/>
to o cudnost by nedbal nikdo pranic.<br class="calibre11"/>
Kristus byl muž, a panicem byl přece!<br class="calibre11"/>
A v dějinách též známe mnohé světce,<br class="calibre11"/>
kteřížto žili v plném odříkání.<br class="calibre11"/>
Cožpak má slova panenskost snad haní?<br class="calibre11"/>
Toť chléb je pšeničný, chléb spásy věčné,<br class="calibre11"/>
a nechť my ženy jsme jen chleby ječné;<br class="calibre11"/>
však Marek říká, že i ječné chleby<br class="calibre11"/>
dal davu Pán, když bylo zapotřebí.<br class="calibre11"/>
Já ve svém stavu zůstati bych chtěla,<br class="calibre11"/>
jak mi dal Pánbůh, nejsem přejemnělá.<br class="calibre11"/>
A jako žena využít chci cele<br class="calibre11"/>
nástroje svého z rukou Stvořitele!<br class="calibre11"/>
Bůh ztrestej mne, když budu odpírat si!<br class="calibre11"/>
Ráno i večer ať mě můj má v práci,<br class="calibre11"/>
když zachce se mu platit, co mi dluží.<br class="calibre11"/>
Nač cavyky, já po tom toužím muži,<br class="calibre11"/>
který by byl můj dlužník a můj rab<br class="calibre11"/>
a musel nésti kříž svůj jako chlap<br class="calibre11"/>
na vlastním mase, pokud bude můj.<br class="calibre11"/>
Tak apoštol svým slovem při mně stůj!<br class="calibre11"/>
Po celý život, kdyby se mi chtělo,<br class="calibre11"/>
mít mohu v moci manželovo tělo;<br class="calibre11"/>
manžel je přece vázán láskou k nám.<br class="calibre11"/>
Toť přece něco, to si líbit dám!“</p>

<p class="mlpverse">Tu vyjel odpustkář jak něčím štván:<br class="calibre11"/>
„To ví sám Pánbůh a s ním svatý Jan,<br class="calibre11"/>
vy jste mi, dámo, pěkný kazatel!<br class="calibre11"/>
A já se ondy právě ženit chtěl!<br class="calibre11"/>
Když tu však vidím, že mám platit draho<br class="calibre11"/>
svým vlastním masem, marná lásky snaho!“</p>

<p class="mlpverse">Jen počkejte, já teprv mluvit budu!<br class="calibre11"/>
Z jiného ještě ochutnáte sudu<br class="calibre11"/>
a nápoj ten je věru hořčí piva!<br class="calibre11"/>
A až vám řeknu, co se přiházívá,<br class="calibre11"/>
jaký má mužský v tomhle svazku kříž,<br class="calibre11"/>
jak já to zkouším celý život již<br class="calibre11"/>
(já ovšem při tom vždycky byla bič),<br class="calibre11"/>
pak poznáte, zda nepřejde vás chtíč<br class="calibre11"/>
na doušek ze soudku, co teď se načne!<br class="calibre11"/>
Ať nespálíte hrdlo příliš lačné!<br class="calibre11"/>
Příkladů dám vám třeba celé tucty.<br class="calibre11"/>
Kdo k zkušenosti druhých nemá úcty,<br class="calibre11"/>
sám musí jiným sloužit k odstrašení;<br class="calibre11"/>
toť z Ptolemaia, ode mne to není,<br class="calibre11"/>
lze v <span class="mlpznakkurziva11b">Almagestu</span> najít tento citát.“</p>

<p class="mlpverse">„To, paní, věru, mohu jenom vítat,“<br class="calibre11"/>
děl odpustkář, „dál rozviňte svou vědu,<br class="calibre11"/>
jak začala jste, buďte bez ohledů,<br class="calibre11"/>
ať o těch kumštech zví zas chasa mladá!“</p>

<p class="mlpverse">„Když tedy chcete,“ řekla, „velmi ráda.<br class="calibre11"/>
Dříve však prosím všechny shromážděné:<br class="calibre11"/>
Budu-li mluvit věci, k nimž mne žene<br class="calibre11"/>
má obraznost, pak neberte to vážně,<br class="calibre11"/>
jen zažertovat chci si lehkovážně.</p>

<p class="mlpverse">Teď, panstvo, půjdu dál v té historii.<br class="calibre11"/>
Jako že ráda pivo, víno piji,<br class="calibre11"/>
vylíčím věrně ty své manžely;<br class="calibre11"/>
tři byli hodní a dva byli zlí.<br class="calibre11"/>
Tři byli dobří, staří, mohovití,<br class="calibre11"/>
však těžko mohli službu vyplniti,<br class="calibre11"/>
kterou mě hýčkat byli zavázáni;<br class="calibre11"/>
vy dobře víte, co tím myslím, páni!<br class="calibre11"/>
Ví Bůh, že často musím rozesmát se,<br class="calibre11"/>
když vzpomenu si, jak se měli k lásce;<br class="calibre11"/>
požitek z toho věru nebyl žádný.<br class="calibre11"/>
Leč dali mi své klíče od pokladny;<br class="calibre11"/>
tak jedna starost aspoň přestala mi —<br class="calibre11"/>
získávat jejich lásku lichotkami.<br class="calibre11"/>
Horoucně po mně toužili pak v loži,<br class="calibre11"/>
já nestála však o to jejich zboží.<br class="calibre11"/>
Vždyť chytrá žena sotva opomíjí<br class="calibre11"/>
pečlivě získat lásku, nemá-li ji;<br class="calibre11"/>
když jsem však v hrsti už své muže měla<br class="calibre11"/>
a pole svá když vydali mi zcela,<br class="calibre11"/>
proč bych jim potom chtěla zalíbit se,<br class="calibre11"/>
leč pro zisk, abych vytěžila více?<br class="calibre11"/>
Tak jsem je často zaměstnala v noci,<br class="calibre11"/>
že bědovali smutně bez pomoci,<br class="calibre11"/>
a nevysloužili si v posteli<br class="calibre11"/>
z Dunmowe ten špek pro vzorné manžely.<br class="calibre11"/>
Uměla jsem je po svém vždycky vésti,<br class="calibre11"/>
že jako hňupi topili se v štěstí,<br class="calibre11"/>
když ze stánků mi směli na jarmarku<br class="calibre11"/>
za pěkné slůvko přinésti pár dárků;<br class="calibre11"/>
bylať jsem k nim dost ostrá, vpravdě vzato.</p>

<p class="mlpverse">Teď poslyšte však, jak jsem navlékla to;<br class="calibre11"/>
vy, chytré ženy, chápete mě cele.</p>

<p class="mlpverse">Co chcete dostat, vynuťte si směle;<br class="calibre11"/>
jako vy lhát a k přísahám tak mít se<br class="calibre11"/>
muž nedokáže ani z polovice.<br class="calibre11"/>
Těm chytrým nechci kázat touhle větou,<br class="calibre11"/>
ty vědí už a někdy jen se spletou.<br class="calibre11"/>
Chytračka zná už, v čem je její síla,<br class="calibre11"/>
namluví muži, že je vrána bílá,<br class="calibre11"/>
za svědky berouc vlastní svoje služky;<br class="calibre11"/>
však slyšte, já jak vystrčila růžky.</p>

<p class="mlpverse">,Zač stojíš, držgrešle, víš, jak je žena<br class="calibre11"/>
souseda dneska zase vyfintěná?!<br class="calibre11"/>
Každý jí seká pocty knížecí,<br class="calibre11"/>
a já tu v hadrech trčím za pecí!<br class="calibre11"/>
A copak pořád hledáš u souseda?<br class="calibre11"/>
Má pěknou ženu? To ti láska nedá?<br class="calibre11"/>
Co s děvečkou sis tuhle šuškal asi?<br class="calibre11"/>
Chlípníku starý, nech si ty své špásy!<br class="calibre11"/>
Já s přítelem si promluvit jen v žertu,<br class="calibre11"/>
hnedka bys řádil jako banda čertů,<br class="calibre11"/>
i když jdu za ním ve vší počestnosti!<br class="calibre11"/>
Ty přijdeš domů jako slíva, k zlosti,<br class="calibre11"/>
a na lavici kážeš! Vem tě ďas!<br class="calibre11"/>
Jaká to bída — jindy spustíš zas —<br class="calibre11"/>
že na krku ti visí chudá žena;<br class="calibre11"/>
mít peníze však, být tak urozená,<br class="calibre11"/>
to zase fňukal bys jí za zády:<br class="calibre11"/>
Ta její pýcha! A ty nálady!<br class="calibre11"/>
A být tak hezká, řekneš, uličníku,<br class="calibre11"/>
že s každým kuplířem se sleze v mžiku,<br class="calibre11"/>
že musí jistě býti nestyda,<br class="calibre11"/>
když každý mužský rád ji uhlídá.</p>

<p class="mlpverse">Říkáš, že tihle pro zlato ji chtějí,<br class="calibre11"/>
ti pro vnady a sličnost v obličeji,<br class="calibre11"/>
ten, že ji chce, když tancuje a zpívá,<br class="calibre11"/>
ten proto zas, že pěkně hovořívá,<br class="calibre11"/>
ten že se chytil na ručiček krásu;<br class="calibre11"/>
tak podle tebe jde to s ženskou k ďasu!<br class="calibre11"/>
Díš, že by padly každé hradní valy,<br class="calibre11"/>
kdyby je muži takhle obléhali.</p>

<p class="mlpverse">Když bude ošklivá, zas budeš lkát,<br class="calibre11"/>
že každého chce lapit do tenat,<br class="calibre11"/>
že prý všem skáče na krk jako fena,<br class="calibre11"/>
než najde přeci nějakého křena;<br class="calibre11"/>
že není ani na rybníce husy,<br class="calibre11"/>
jež o housera prý se nepokusí.<br class="calibre11"/>
Řekneš, jak mohl k šeredě bys lnout,<br class="calibre11"/>
kterou by nikdo nechtěl obejmout.<br class="calibre11"/>
Tak mluvíš, lotře, když jdeš na své kutě,<br class="calibre11"/>
moudrý prý nemá do ženění chutě,<br class="calibre11"/>
ni ten, kdo přijít chce prý do nebe.<br class="calibre11"/>
Hromy a blesky patří na tebe,<br class="calibre11"/>
ty vyzáblino, jen ať Bůh tě zkřeše!</p>

<p class="mlpverse">Říkáš, že kouř a taky díry v střeše<br class="calibre11"/>
a hádky s ženou vyhánějí muže<br class="calibre11"/>
z vlastního domu. Kdopak za to může,<br class="calibre11"/>
že se ti, dědku, nadávky tak líbí?</p>

<p class="mlpverse">Říkáš, že ženy skrývají své chyby<br class="calibre11"/>
před svatbou, aby líp se pak jim vládlo.<br class="calibre11"/>
To pro lumpy je, jářku, pořekadlo!</p>

<p class="mlpverse">Říkáš, že osly, koně, psy či voly<br class="calibre11"/>
způsobem můžeš zkusit jakýmkoli,<br class="calibre11"/>
než koupíš je, prý na okříny, mísy,<br class="calibre11"/>
lžíce či židle každý posvítí si<br class="calibre11"/>
a stejně je to s nádobím a suknem;<br class="calibre11"/>
že nevlezeš však pod ženiny sukně,<br class="calibre11"/>
než si ji vezmeš. Zalez, blázne, zpátky!<br class="calibre11"/>
Pak prý je vidět naše nedostatky!</p>

<p class="mlpverse">A říkáš taky, že se zlostí třasu,<br class="calibre11"/>
když v jednom kuse nechválíš mou krásu,<br class="calibre11"/>
když nekoukáš se na mě bez ustání<br class="calibre11"/>
a neříkáš mi, ty má krásná paní,<br class="calibre11"/>
když nemám slávu na den narozenin<br class="calibre11"/>
a nové šaty, kterých si tak cením,<br class="calibre11"/>
když k chůvě mé se chováš málo dvorně,<br class="calibre11"/>
když nejsi slušný ani ke komorné<br class="calibre11"/>
a k příbuzným mým, jak se náleží;<br class="calibre11"/>
to pořád meleš, starý sude lží!</p>

<p class="mlpverse">A věř mi, že jsi křivě předpojatý<br class="calibre11"/>
na učedníka Janka, že má zlatý<br class="calibre11"/>
lesk ve vlasech a že je kučeravý,<br class="calibre11"/>
že ochotný je, že mě pěkně zdraví;<br class="calibre11"/>
nedám mu nic, i kdybys umřel zítra.</p>

<p class="mlpverse">Spíš řekni, proč tak pečlivě a zchytra<br class="calibre11"/>
přede mnou skrýváš klíče od pokladny?<br class="calibre11"/>
Cožpak já na ně nemám nárok žádný?<br class="calibre11"/>
Pročpak si děláš ze své ženy blázny?<br class="calibre11"/>
Při Jakubu, to vezme konec rázný;<br class="calibre11"/>
nebudeš mít, i kdyby sklál tě vztek,<br class="calibre11"/>
ani mé tělo, ani majetek!<br class="calibre11"/>
Však uvidíš! A nepomůže ani<br class="calibre11"/>
tvé hlídání a tvoje špehování!<br class="calibre11"/>
V truhle mě zavřít, to je tvoje snaha!<br class="calibre11"/>
Co abys řekl: ,Jdi si, jdi, má drahá,<br class="calibre11"/>
bav se, jak chceš, věřím ti bez mezí,<br class="calibre11"/>
jsi věrná žena, pravda zvítězí!‘<br class="calibre11"/>
Nechceme muže, co nás pořád střeží;<br class="calibre11"/>
líp cítíme se volné, bez otěží.</p>

<p class="mlpverse">Nad všechny lidi ať je požehnán<br class="calibre11"/>
astrolog moudrý, Ptolemaios, pán,<br class="calibre11"/>
jenž tohle říká ve svém <span class="mlpznakkurziva11b">Almagestu</span>:<br class="calibre11"/>
Ten muž si zvolil nejmoudřejší cestu,<br class="calibre11"/>
který nic nedbá, kdo je pánem světa.<br class="calibre11"/>
Tenhleten smysl má ta jeho věta:<br class="calibre11"/>
Proč staral by ses, když máš všeho dost,<br class="calibre11"/>
co druzí lidé mají pro radost?<br class="calibre11"/>
Mlč, dětino, a to, co máš, si ber,<br class="calibre11"/>
dost užiješ mě ještě navečer.<br class="calibre11"/>
Jaký jsi skrblík, člověk nepřející!<br class="calibre11"/>
Kdyby si druhý připálil svou svíci,<br class="calibre11"/>
neměl bys přece světla o nic méně;<br class="calibre11"/>
máš dost, tak pořád nekňuč utrápeně!</p>

<p class="mlpverse">Říkáš, že když se dáme do parády<br class="calibre11"/>
a drahým šatem zdůrazníme vnady,<br class="calibre11"/>
je brzy veta po vší naší ctnosti.<br class="calibre11"/>
Ví Bůh, proč tak se nutíš do přísnosti<br class="calibre11"/>
a dokládáš to v apoštola jménu.<br class="calibre11"/>
Takové šaty vpravdě krášlí ženu,<br class="calibre11"/>
jež s cudným studem jsou vždy v souladu.<br class="calibre11"/>
Ne drahé látky, nenos parádu<br class="calibre11"/>
a perly, zlato, načesané vlasy!<br class="calibre11"/>
Ba, podle těch tvých litanií asi<br class="calibre11"/>
se budu řídit! No, to si pán počká!<br class="calibre11"/>
A také říkáš, že jsem jak ta kočka,<br class="calibre11"/>
té prý když spálíš chlupy na kožiše,<br class="calibre11"/>
zůstane ležet na pelechu tiše;<br class="calibre11"/>
když je však kožich hebounký a hladký,<br class="calibre11"/>
nehledá nijak cestu domů zpátky,<br class="calibre11"/>
již před svítáním ukázat jde v lesku<br class="calibre11"/>
srst svoji pěknou na kocouří stezku.<br class="calibre11"/>
A tím chceš říci o mně, že když snad se<br class="calibre11"/>
dám do parády, běhám ukázat se!</p>

<p class="mlpverse">Ty blázne, co máš z špehování všeho?<br class="calibre11"/>
I kdybys prosil Arga stookého,<br class="calibre11"/>
ať mě, jak umí co nejlépe, hlídá,<br class="calibre11"/>
když se mi zmane, pranic neuhlídá,<br class="calibre11"/>
sklapne mu, zrak ať jak chce přibystří.</p>

<p class="mlpverse">A říkáš také, že jsou věci tři,<br class="calibre11"/>
jejichžto falší svět se pořád zvrtá,<br class="calibre11"/>
takže by přes moc byla už věc čtvrtá;<br class="calibre11"/>
Bůh tref tě za to šlakem, draku starý!<br class="calibre11"/>
Žena prý, která vyvolává sváry,<br class="calibre11"/>
je, jak mi kážeš, jednou z těchto věcí.<br class="calibre11"/>
Což příměr jiný nelze vymyslet si,<br class="calibre11"/>
z něhož bys dělal ty své paraboly,<br class="calibre11"/>
co vždycky ženskou jen si za terč zvolí?</p>

<p class="mlpverse">Lásku žen rovnáš k pekelnému žáru,<br class="calibre11"/>
k poušti, kde všechno propadá jen zmaru,<br class="calibre11"/>
anebo také k výhni rozpoutané,<br class="calibre11"/>
co tím víc chce, čím divočeji plane,<br class="calibre11"/>
a hltá kolem všechny hořlaviny.<br class="calibre11"/>
Prý jak červ strom — to je tvůj obraz jiný —<br class="calibre11"/>
tak sžírá žena zvolna svého muže,<br class="calibre11"/>
což každý ženáč potvrdit prý může.‘</p>

<p class="mlpverse">Ba, panstvo, takhle byla jsem k nim rázná,<br class="calibre11"/>
tak jsem si z muže dělala vždy blázna,<br class="calibre11"/>
řkouc, tak že mluví, kdykoli je zpit.<br class="calibre11"/>
Výmysl byl to, leč vše dosvědčit<br class="calibre11"/>
mi mohl Janek či má neteř milá.<br class="calibre11"/>
Pane, jak často jsem ho potrýznila<br class="calibre11"/>
a bezdůvodně dala jsem mu lekci!<br class="calibre11"/>
Hryzat a ržát jsem uměla jak hřebci.<br class="calibre11"/>
Já žalovala, třeba vinna sama,<br class="calibre11"/>
jinak bych často shořela jak sláma.<br class="calibre11"/>
Ten, kdo dřív přijde, taky dříve mele;<br class="calibre11"/>
já fňukala a spletla nepřítele.<br class="calibre11"/>
A třebaže nic neměl na svědomí,<br class="calibre11"/>
byl rád, když dostal pardon, o to šlo mi.</p>

<p class="mlpverse">Výčitky musel snášet o milence,<br class="calibre11"/>
a třeba chudák byl už bez potence,<br class="calibre11"/>
přec lechtalo mu srdce pomyšlení,<br class="calibre11"/>
že vlastní žena ještě tak ho cení.<br class="calibre11"/>
Jen proto chodím v noci na pochůzky,<br class="calibre11"/>
já tvrdila, bych střehla jeho schůzky,<br class="calibre11"/>
což krylo jako záminka mé freje.<br class="calibre11"/>
Tak žena zchytralá už v kolébce je;<br class="calibre11"/>
pro celý život Bůh nám štědře vdych<br class="calibre11"/>
slzy a lest a chutě do pletich.<br class="calibre11"/>
Tak smím se chlubit, že vždy při závěru<br class="calibre11"/>
jsem zvládla muže ve všem, v každém směru,<br class="calibre11"/>
lstí nebo mocí nebo nevrlostí,<br class="calibre11"/>
jindy zas řádným projevením zlosti.<br class="calibre11"/>
Zvlášť odnesli to vždycky v posteli,<br class="calibre11"/>
krom výčitek nic ze mne neměli:<br class="calibre11"/>
hned vyklouzla jsem, jakmile se na mě<br class="calibre11"/>
začali tisknout, objímat mi rámě;<br class="calibre11"/>
dřív než mi dali něco na výkup,<br class="calibre11"/>
já nesnášela něžnost mlsných hub.<br class="calibre11"/>
I radím všem, by nevznikla vám škoda:<br class="calibre11"/>
Trhni, kde můžeš, neboť vše se prodá!<br class="calibre11"/>
Nezlákáš nikdy kořist bez návnady;<br class="calibre11"/>
já pro zisk dala všanc i svoje vnady,<br class="calibre11"/>
ba, sama jsem jim předstírala vášně,<br class="calibre11"/>
ač jejich špek mě mrzel někdy strašně,<br class="calibre11"/>
a to byl důvod pro mou hádavost.<br class="calibre11"/>
Kdyby sám papež u nás byl co host,<br class="calibre11"/>
ryla bych do nich bez přepjaté úcty<br class="calibre11"/>
a do krejcaru splatila jim účty.<br class="calibre11"/>
Bůh mi to dosvědč, ochránce všech slabých,<br class="calibre11"/>
testament na to hnedka sepsala bych,<br class="calibre11"/>
že chytrá žena muži zrak vždy vytře!<br class="calibre11"/>
Já jsem to vždycky navlekla tak chytře,<br class="calibre11"/>
že pokaždé mi ustoupili radši,<br class="calibre11"/>
než vidět ženu, jak se pořád mračí.<br class="calibre11"/>
Byť ve vzteku muž zuřivost měl lvovu,<br class="calibre11"/>
nemoh se dostat k poslednímu slovu.</p>

<p class="mlpverse">A já řekla, když zřela jsem, že měkne:<br class="calibre11"/>
„Tak, Vilíček zas jehňátko je pěkné,<br class="calibre11"/>
pojď, mužíčku můj, pojď, a dám ti pusu!<br class="calibre11"/>
Ale buď příště hodný bez rámusu!<br class="calibre11"/>
Když vynášíš rád trpělivost Joba,<br class="calibre11"/>
tak nesmí v tobě propukávat zloba.<br class="calibre11"/>
Měj trpělivost, kterou kážeš pořád;<br class="calibre11"/>
však naučím tě, chceš-li se mnou orat,<br class="calibre11"/>
jak pěkné je, když jednou s tebou vyjdu!<br class="calibre11"/>
Jeden z nás musí couvnout v zájmu klidu;<br class="calibre11"/>
a jsou-li muži moudřejší, tak šup!<br class="calibre11"/>
Ty první musíš dát se na ústup.<br class="calibre11"/>
Proč naříkáš, proč tolik sténáš tady?<br class="calibre11"/>
Že jen ty sám chceš pro sebe mé vnady?<br class="calibre11"/>
Hle, vše si vezmi, všechno chci ti dát!<br class="calibre11"/>
Trápím tě, Petře, máš to ale rád.<br class="calibre11"/>
Být jedna z těch, co krásu prodat běží,<br class="calibre11"/>
chodit bych mohla jako růže svěží,<br class="calibre11"/>
já ale jenom pro tebe ji mám;<br class="calibre11"/>
Bůh je mi svědkem, že jsi vinen sám!“</p>

<p class="mlpverse">To byly naše stálé dišputace.<br class="calibre11"/>
O čtvrtém choti promluvím teď krátce.</p>

<p class="mlpverse">Čtvrtý byl chlípník, říkám bez okolků,<br class="calibre11"/>
a chci tím říci, že si držel holku.<br class="calibre11"/>
Já byla mladá, děvče k nakousnutí,<br class="calibre11"/>
bujná jak straka, plná sil a chutí.<br class="calibre11"/>
Jak tančila jsem, pane, při citeře<br class="calibre11"/>
a zpívávala jako slavík z keře,<br class="calibre11"/>
sladkého vína když jsem nalízla se!<br class="calibre11"/>
Ten Metellius ohavný, to prase,<br class="calibre11"/>
jenž holí život ukrátil své dámě,<br class="calibre11"/>
že pila víno, měl si přijít na mě!<br class="calibre11"/>
Mně nezahnal by žízeň, na mou duši!<br class="calibre11"/>
A po víně vždy myslím na Venuši;<br class="calibre11"/>
tak jistě jako kroupy plodí mráz,<br class="calibre11"/>
mlsavá huba mlsný chtíč má zas.<br class="calibre11"/>
A víno ženským v chtíči nezabrání,<br class="calibre11"/>
jak dobře znají dovádiví páni.</p>

<p class="mlpverse">Když vzpomenu si na své mládí, pane,<br class="calibre11"/>
na rozkoše a choutky nespoutané,<br class="calibre11"/>
dodneška mě to ještě lechtá v hrudi.<br class="calibre11"/>
Pocity libé dodnes ve mně budí,<br class="calibre11"/>
že jsem si lízla života až u dna.<br class="calibre11"/>
Leč stáří, běda, jedová ta studna,<br class="calibre11"/>
vysála z kostí všechnu dřeň a krásu.<br class="calibre11"/>
Nu, sbohem! adieu! táhněte si k ďasu!<br class="calibre11"/>
Pel pryč už je, už neshledám se s vámi,<br class="calibre11"/>
teď obchoduju leda otrubami,<br class="calibre11"/>
a přece vzhlížím na svět zvesela.<br class="calibre11"/>
Čtvrtého tedy teďka manžela.</p>

<p class="mlpverse">Řeknu vám, celá pryč jsem byla vzteky,<br class="calibre11"/>
když hledal jinde proti nudě léky.<br class="calibre11"/>
Ale to ví sám Pánbůh, brzy již<br class="calibre11"/>
měl z téhož dřeva ode mne svůj kříž.<br class="calibre11"/>
Ne hříšně snad a zaprodáním těla,<br class="calibre11"/>
přece však k druhým tolik jsem se měla,<br class="calibre11"/>
že v jeho tuku jsem ho takhle pekla;<br class="calibre11"/>
prskal a žárlil, křeček jeden vzteklá!<br class="calibre11"/>
Na zemi byla očistec jsem jeho;<br class="calibre11"/>
tím království snad dosáh nebeského.<br class="calibre11"/>
Jak často fňukal žalostně, když nejvíc<br class="calibre11"/>
a nejkrutěj ho začal tlačit střevíc!<br class="calibre11"/>
Nikdo než on, a potom oko boží,<br class="calibre11"/>
neznal, jak často stlala jsem mu hloží.<br class="calibre11"/>
Umřel, když šla jsem do Jeruzaléma,<br class="calibre11"/>
a víc než křížek na svém hrobě nemá;<br class="calibre11"/>
nádhery ovšem není na tom rovu,<br class="calibre11"/>
jaká kdys kryla hrobku Dariovu,<br class="calibre11"/>
již vyzdobil tak umně Apelles;<br class="calibre11"/>
to by mi lezlo příliš do peněz.<br class="calibre11"/>
Ať v klidu spí, Bůh veď ho věčnou slávou,<br class="calibre11"/>
teď má svou truhlu a svou díru tmavou.</p>

<p class="mlpverse">Teď ale abych o svém pátém řekla;<br class="calibre11"/>
nebeský Pánbůh rač ho chránit pekla,<br class="calibre11"/>
ač to byl ze všech nejhroznější tyran!<br class="calibre11"/>
Ubohý hřbet můj, tak byl často ztýrán,<br class="calibre11"/>
že modřiny mi sotva mizely.<br class="calibre11"/>
Jak byl však čilý, čerstvý v posteli<br class="calibre11"/>
a jak to se mnou uměl v pokojíčku,<br class="calibre11"/>
kdykoli toužil dostat moji čičku!<br class="calibre11"/>
Byť by mi rozbil všechny kosti v těle,<br class="calibre11"/>
mou lásku horoucí měl vždycky cele.<br class="calibre11"/>
Jeho jsem, myslím, měla nejradši,<br class="calibre11"/>
drahoty dělal, a to postačí;<br class="calibre11"/>
ženská, ať nelžu, má, jak Pánbůh ví,<br class="calibre11"/>
ve věcech lásky zvláštní představy;<br class="calibre11"/>
co nejde jen tak zlehoučka a brzy,<br class="calibre11"/>
po tom vždy nejvíc žadoní a slzí.<br class="calibre11"/>
Zakaž jí něco — a už po tom letí,<br class="calibre11"/>
doléhej na ni — ona uteče ti.<br class="calibre11"/>
S poptávkou zboží bývá vydraženo,<br class="calibre11"/>
trh plný kupců nahoru jde s cenou,<br class="calibre11"/>
nedbá se o to, co je cítit lácí;<br class="calibre11"/>
v tom chytrá žena umí pozor dát si!</p>

<p class="mlpverse">Pátého muže, Bůh mu ráj dej sladký,<br class="calibre11"/>
jsem měla z lásky, ne pro jeho statky.<br class="calibre11"/>
V Oxfordu študent býval kdysi dřív<br class="calibre11"/>
a bydlel potom, školu opustiv,<br class="calibre11"/>
v městečku našem u mé přítelkyně,<br class="calibre11"/>
u Alenky, dej Bůh, ať nezahyne!<br class="calibre11"/>
Znala mé ledví, co se všeho týká,<br class="calibre11"/>
líp nežli uši mého zpovědníka.<br class="calibre11"/>
Jí svěřila jsem všechno bez cavyků,<br class="calibre11"/>
i kdyby manžel čural u patníku,<br class="calibre11"/>
byť o život šlo, vždy jsem přišla za ní,<br class="calibre11"/>
za ní a ještě za jednou ctnou paní<br class="calibre11"/>
a za neteří, již jsem v lásce měla,<br class="calibre11"/>
těm třem jsem vždycky duši otevřela.<br class="calibre11"/>
To často šlo tak daleko, že pán by<br class="calibre11"/>
se málem zalkl pod přívalem hanby<br class="calibre11"/>
a na svou hlavu přivolával hromy,<br class="calibre11"/>
že se mi prořek s věcmi ze soukromí.</p>

<p class="mlpverse">A tak se jednou stalo v postním čase<br class="calibre11"/>
(já s přítelkyní často vydala se<br class="calibre11"/>
na táčky v březnu, v dubnu a též v máji,<br class="calibre11"/>
od domu k domu, kde co povídají,<br class="calibre11"/>
když jsem se před tím dala do parády),<br class="calibre11"/>
že Alena a Jeník, študent mladý,<br class="calibre11"/>
a já jsme spolu na toulku šli poli.<br class="calibre11"/>
Muž celý půst dlel v naší metropoli,<br class="calibre11"/>
a tak jsem mohla volně radovat se,<br class="calibre11"/>
obhlédnout jiné, sama vidět dát se<br class="calibre11"/>
veselou chasou; copak víme, kde<br class="calibre11"/>
a jak se láska v světě nenajde?<br class="calibre11"/>
Byla jsem proto pilná návštěvnice<br class="calibre11"/>
procesí, poutí, kde šlo pobavit se,<br class="calibre11"/>
kázání, svateb nebo vigilií,<br class="calibre11"/>
her o zázracích, dav kde pestrý míjí.<br class="calibre11"/>
Ať se mé sukně šarlat roztočí!<br class="calibre11"/>
A tak mi červi, moli, roztoči<br class="calibre11"/>
nesnědli nikdy z šatů ani nitku,<br class="calibre11"/>
že byly stále v kole na prohlídku.</p>

<p class="mlpverse">Ale teď dál ty moje příhody.<br class="calibre11"/>
Tak jsme si vyšli do krás přírody,<br class="calibre11"/>
kde jsem s tím chlapcem mluvila tak hravě,<br class="calibre11"/>
až jsem mu řekla, zcela předvídavě,<br class="calibre11"/>
že kdybych někdy zase ovdověla,<br class="calibre11"/>
jeho si vezmu ráda za manžela.<br class="calibre11"/>
Nechci se chlubit, ale v punktu vdavek,<br class="calibre11"/>
vždycky jsem měla navnaděný splávek<br class="calibre11"/>
a byla jsem v tom vždycky na výši.<br class="calibre11"/>
Necením za mák chytrost u myši,<br class="calibre11"/>
co má jen jednu díru utíkací;<br class="calibre11"/>
když ta jí selže, vše tím rázem ztrácí.</p>

<p class="mlpverse">I řekla jsem mu, že je kouzelník —<br class="calibre11"/>
matka mi tenhle poradila trik —<br class="calibre11"/>
že okouzlil mě, že se mi dnes v noci<br class="calibre11"/>
zdálo, že on mě zabil bez pomoci,<br class="calibre11"/>
div se mé lože v krvi netopilo;<br class="calibre11"/>
že ale věřím, že to k dobru bylo,<br class="calibre11"/>
vždyť, jak se říká, krev znamená zlato.<br class="calibre11"/>
Opravdu ovšem nevzdychla jsem na to,<br class="calibre11"/>
poslechla jsem tak jen své matky radu,<br class="calibre11"/>
tak jako jindy, případ od případu.<br class="calibre11"/>
Co jsem to chtěla? Hrom do toho díla;<br class="calibre11"/>
aha, už vím, kde jsem se přerušila!</p>

<p class="mlpverse">Tak když můj čtvrtý ležel na prkně,<br class="calibre11"/>
já naříkala v pláči přesmutně,<br class="calibre11"/>
jak ženy musí, to už je tak zvyk,<br class="calibre11"/>
a na tvář jsem si dala kapesník;<br class="calibre11"/>
však protože jsem měla náhradníka,<br class="calibre11"/>
má lítost nad tím byla neveliká.</p>

<p class="mlpverse">Sousedé zrána přišli pro manžela<br class="calibre11"/>
a odnesli ho plačky do kostela.<br class="calibre11"/>
Jeník, náš student, kráčel v jejich středu.<br class="calibre11"/>
Pomoz mi Pánbůh, zapřít nedovedu,<br class="calibre11"/>
že napadlo mi, jak šel za nosítky,<br class="calibre11"/>
že vyniká tak nádhernými lýtky,<br class="calibre11"/>
až mě to chytlo u srdce. Byl stár,<br class="calibre11"/>
jak domnívám se, tehdy dvacet jar,<br class="calibre11"/>
a já, ať nelžu, čtyřicítku měla;<br class="calibre11"/>
hříběcí chrup jsem si však podržela<br class="calibre11"/>
a řídce setý, což, jak, panstvo, znáte,<br class="calibre11"/>
znamená pečeť od Venuše svaté.<br class="calibre11"/>
Přisámbůh, švandu mívala jsem ráda,<br class="calibre11"/>
byla jsem pěkná, bohatá a mladá;<br class="calibre11"/>
a všichni muži říkali, že mám<br class="calibre11"/>
jak z hedvábí tu svoji <span class="mlpznakkurziva11b">quoniam</span>.<br class="calibre11"/>
Jak v mozku Martem, v srdci zase vše<br class="calibre11"/>
mám prostoupeno dechem Venuše.<br class="calibre11"/>
Od Venuše mám rozkoš, mlsné chuti,<br class="calibre11"/>
Mars mě zas k síle tvrdošíjné nutí;<br class="calibre11"/>
já Marta v Býku měla za znamení.<br class="calibre11"/>
Že lidem láska bez hříchu, ach, není!<br class="calibre11"/>
Vždy šla jsem za svou náklonností krátce,<br class="calibre11"/>
a tu mi dala moje konstelace<br class="calibre11"/>
a nemohla jsem odpírat ni trochu<br class="calibre11"/>
Venušin koutek příjemnému hochu.<br class="calibre11"/>
Znamínko Marta nosím ještě v líci<br class="calibre11"/>
a v jednom místě, jež je lépe skrýt si.<br class="calibre11"/>
Před zatracením ať mě Pánbůh chrání,<br class="calibre11"/>
já milovala bez uvažování;<br class="calibre11"/>
dle vlastních choutek brala jsem své lásky,<br class="calibre11"/>
a když byl pěkný, tedy bez otázky:<br class="calibre11"/>
Je bílý? Černý? Bohatý či chudý?<br class="calibre11"/>
A zda má dlouhé nebo krátké údy?</p>

<p class="mlpverse">Ten čilý, pěkný student, co víc říci,<br class="calibre11"/>
ten Jeník náš si vzal mě po měsíci<br class="calibre11"/>
s náramnou slávou; a co před časem<br class="calibre11"/>
jsem dostala, své peníze a zem,<br class="calibre11"/>
jemu jsem dala, správu svého statku;<br class="calibre11"/>
trpce jsem toho želela však vkrátku.<br class="calibre11"/>
Nestrpěl nic, v čem já viděla štěstí.<br class="calibre11"/>
Jednou mě, Bože, uhodil i pěstí,<br class="calibre11"/>
když z knihy list jsem vytrhla mu! Hluchá<br class="calibre11"/>
jsem proto napůl od rozbití ucha.</p>

<p class="mlpverse">Byla jsem jako tvrdošíjná lvice<br class="calibre11"/>
a neměla jsem uzel na jazyce;<br class="calibre11"/>
jak dřív jsem chtěla choditi si dále<br class="calibre11"/>
dům od domu přes jeho kletby stálé.<br class="calibre11"/>
Kázal mi proto, četl v jednom karé<br class="calibre11"/>
z jedné své knihy římské bajky staré,<br class="calibre11"/>
třebas jak jistý Sulpicius Gallus<br class="calibre11"/>
opustil ženu a jak ztropil rámus,<br class="calibre11"/>
že jedenkráte s odkrytými vlasy<br class="calibre11"/>
ze dveří jeho domu vyhlédla si!</p>

<p class="mlpverse">Či jiný zas pak opustil svou paní,<br class="calibre11"/>
když odešla si sama bez tázání<br class="calibre11"/>
na letní hry; ten muž byl z Říma taky.<br class="calibre11"/>
A potom hledal dychtivými zraky<br class="calibre11"/>
přísloví knihy Soudců ve své bibli,<br class="calibre11"/>
v kterém se nějak všichni muži zhlídli:<br class="calibre11"/>
Muž nemá nechat ženu všude lítat.<br class="calibre11"/>
A potom věrně uváděl vždy citát:<br class="calibre11"/>
&#160;&#160;&#160;&#160;&#160;&#160;&#160;&#160; ‚Ten, kdo si dům chce postaviti z proutí,<br class="calibre11"/>
&#160;&#160;&#160;&#160;&#160;&#160;&#160;&#160; na slepém koni přes brázdy se kroutí<br class="calibre11"/>
&#160;&#160;&#160;&#160;&#160;&#160;&#160;&#160; a trpí ženě navštěvovat pouti,<br class="calibre11"/>
&#160;&#160;&#160;&#160;&#160;&#160;&#160;&#160; ten v oprátce by měl se ocitnouti!‘<br class="calibre11"/>
Leč nadarmo, já nikdy ani zbla<br class="calibre11"/>
na přísloví a moudrost nedala.<br class="calibre11"/>
Proč nedal pokoj? Mně se málo líbí,<br class="calibre11"/>
kdyžtě mi druzí vytýkají chyby,<br class="calibre11"/>
a Bůh ví, že vám též ne, z valné části!<br class="calibre11"/>
Úplně zuřil, jímalo ho záští,<br class="calibre11"/>
že jsem mu nikdy nedala hrát prim.</p>

<p class="mlpverse">Teď svatý Tomáš budiž svědkem mým,<br class="calibre11"/>
proč jsem mu z knihy vytrhla tu stranu<br class="calibre11"/>
a proč jsem ohluchla, když dal mi ránu.</p>

<p class="mlpverse">Měl jednu knihu, kterou mermomocí<br class="calibre11"/>
čet pro zábavu skoro dnem i nocí,<br class="calibre11"/>
již <span class="mlpznakkurziva11b">Valerius</span> zval a <span class="mlpznakkurziva11b">Theophrast</span>,<br class="calibre11"/>
a při četbě se musel smíchy třást.<br class="calibre11"/>
Učenec jeden obýval kdys Řím,<br class="calibre11"/>
kardinál byl to, svatý Jeroným,<br class="calibre11"/>
jenž napad v knize Joviniána,<br class="calibre11"/>
tu měl; a rovněž Tertulliána<br class="calibre11"/>
a Heloïsu, onu abatyši;<br class="calibre11"/>
a to, co Trotula a Chrysipp píší,<br class="calibre11"/>
a <span class="mlpznakkurziva11b">Přísloví </span>měl Šalamouna krále,<br class="calibre11"/>
<span class="mlpznakkurziva11b">Ars</span> Ovidia, mnoho jiných dále;<br class="calibre11"/>
v jediný svazek svázány tam byly.<br class="calibre11"/>
A dnem i nocí, když měl volnou chvíli<br class="calibre11"/>
po ostatní své každodenní práci,<br class="calibre11"/>
v téhleté knize zvykl listovat si<br class="calibre11"/>
a čítávat o ženách zlotřilých.<br class="calibre11"/>
V legendách jeho více bylo jich,<br class="calibre11"/>
než dobrých žen má celé Písmo svaté.<br class="calibre11"/>
Je nemožno, vy za pravdu mi dáte,<br class="calibre11"/>
o ženě aby někdy klerici<br class="calibre11"/>
mluvili dobře — vyjma světici;<br class="calibre11"/>
leč jinak nikdy, nikdy o ženě!<br class="calibre11"/>
Kdo namaloval čerta na stěně?<br class="calibre11"/>
Ví Bůh, kdyby tak ženy měly v zvyku<br class="calibre11"/>
psát povídky jak klerik v kamrlíku,<br class="calibre11"/>
o mužích zla by snesla každá sama,<br class="calibre11"/>
že pykali by všichni od Adama.<br class="calibre11"/>
Rod Venušin a Merkurovy děti<br class="calibre11"/>
se od přírody musí nesnášeti;<br class="calibre11"/>
Merkur se k vědám, k mudrování hlásí,<br class="calibre11"/>
Venuše má zas bujné hodokvasy.<br class="calibre11"/>
A pro rozdíl té dvojí nátury,<br class="calibre11"/>
když ona klesá, on jde do hůry.<br class="calibre11"/>
Ví Bůh, když Merkur v Rybách u bodu je<br class="calibre11"/>
nejníž v své dráze, Venus exaltuje;<br class="calibre11"/>
zdvih Merkurův zas Venušin je pád.<br class="calibre11"/>
Učenec proto ženy nemá rád.<br class="calibre11"/>
A je-li mudřec starý, nestačí-li<br class="calibre11"/>
už na Venuši, krapet nemá síly,<br class="calibre11"/>
sedne a píše pusté blábolení,<br class="calibre11"/>
že žena v srdci nikdy věrná není.</p>

<p class="mlpverse">Leč teď bych říci chtěla, na mou věru,<br class="calibre11"/>
jak pro knihu jsem přišla do maléru.<br class="calibre11"/>
Ten můj pan Jeník jednou v nočním čase,<br class="calibre11"/>
u krbu doma z knihy čet mi zase;<br class="calibre11"/>
o Evě nejdřív, pro jejížto hřích<br class="calibre11"/>
upadlo lidstvo do muk smrtelných,<br class="calibre11"/>
pro jejíž vinu umřel Kristus Pán,<br class="calibre11"/>
jenž k naší spáse prolil krev svých ran.<br class="calibre11"/>
A o ženách mi opakoval znova,<br class="calibre11"/>
že prý jsou zkázou rodu Adamova.</p>

<p class="mlpverse">Četl, jak Samson přišel o své vlasy,<br class="calibre11"/>
jež jeho milá v spánku ustřihla si,<br class="calibre11"/>
a jak tou zradou v zajetí se ocit.</p>

<p class="mlpverse">A pak, ať nelžu, čet mi celé noci,<br class="calibre11"/>
jak Herkules pro Dejaniru, ženu,<br class="calibre11"/>
sám sebe kdysi přived do plamenů.</p>

<p class="mlpverse">A s gustem vylíčil, co Sokrates<br class="calibre11"/>
od svárlivé své Xantipy kdy snes,<br class="calibre11"/>
jak na hlavu prý nočník vylila mu,<br class="calibre11"/>
a on se jenom ohlíd na tu dámu,<br class="calibre11"/>
utřel si pleš a potom řekl: ‚Nešť,<br class="calibre11"/>
vždyť k hromobití vždycky patří déšť!‘</p>

<p class="mlpverse">A zvrhlosti té krétské Pasifaji<br class="calibre11"/>
myslel, že zcela za pravdu mu dají.<br class="calibre11"/>
Fuj! To byl hnus! Tak radši o tom dosti,<br class="calibre11"/>
o jejím chtíči plném zvrácenosti!</p>

<p class="mlpverse">A povídka ta zdála se mu vtipná,<br class="calibre11"/>
jak pro svou rozkoš Klytaimnestra chlípná<br class="calibre11"/>
manžela svého zrádně zavraždila.</p>

<p class="mlpverse">Sdělil mi také okolnost, jež byla<br class="calibre11"/>
důvodem smrti Amfiaraovy,<br class="calibre11"/>
a vylíčil mi té své knihy slovy,<br class="calibre11"/>
jak za šperk zlatý zrádná Erifyla,<br class="calibre11"/>
manželka jeho, Řekům prozradila,<br class="calibre11"/>
kde její manžel míní se jim skrýti;<br class="calibre11"/>
a to mu u Théb přetrhlo nit žití.</p>

<p class="mlpverse">O Lucii a Livii mi řek,<br class="calibre11"/>
že obě mužům ukrátily věk,<br class="calibre11"/>
ta z nenávisti, ona z lásky k němu.<br class="calibre11"/>
Livie v noci dala muži svému<br class="calibre11"/>
jed vypít, neb ho v záští měla strašně.<br class="calibre11"/>
Lucie zase choti svému z vášně,<br class="calibre11"/>
aby jej k sobě navždy upoutala,<br class="calibre11"/>
takový dryák lásky namíchala,<br class="calibre11"/>
že z něho umřel, nežli přišlo ráno.<br class="calibre11"/>
Tak oba muži měli doděláno.</p>

<p class="mlpverse">Pak Latumius jeden bůhvíjaký<br class="calibre11"/>
si stýskal druhu — to mi četl taky —<br class="calibre11"/>
že na zahradě zhoubný má prý strom;<br class="calibre11"/>
tři ženy jeho na stromě že tom<br class="calibre11"/>
se v posedlosti náhlé oběsily.<br class="calibre11"/>
A druh mu řekl: ‚Příteli můj milý,<br class="calibre11"/>
roub dej mi, ať strom blaho skýtající<br class="calibre11"/>
též doma v sadě mohu vypěstit si!‘</p>

<p class="mlpverse">Z pozdějších dob též čet mi pojednání,<br class="calibre11"/>
jak ženy muže zavraždily v spaní<br class="calibre11"/>
a smilnily pak, opojeny zradou,<br class="calibre11"/>
zatímco mrtvý ležel vzhůru bradou.<br class="calibre11"/>
Jak jiní byli zabiti pak spíce<br class="calibre11"/>
ženami svými hrotem od jehlice.<br class="calibre11"/>
Jiné zas daly mužům vypít jed.<br class="calibre11"/>
Víc vražd mi líčil, než lze pomyslet.<br class="calibre11"/>
A průpovídky, ty mu známé byly<br class="calibre11"/>
ve větším množství, než je plev a býlí.<br class="calibre11"/>
‚Líp bydlet se lvy,‘ to mi říkal taky,<br class="calibre11"/>
‚nebo žít mezi ohavnými draky<br class="calibre11"/>
než s ženou, co si v hádkách brousí vtip!‘<br class="calibre11"/>
Anebo říkal: ‚Na střeše je líp<br class="calibre11"/>
než dole v domě se zlou ženou v páru,<br class="calibre11"/>
jež tak má radost z potyček a svárů,<br class="calibre11"/>
že co chce manžel, má vždy nerada.‘<br class="calibre11"/>
A také: ‚Žena stud svůj odkládá<br class="calibre11"/>
hned s tím, jak odloží svou košili.‘<br class="calibre11"/>
Či: ‚Krása ženy, cudná není-li,<br class="calibre11"/>
je zlatý prsten na rypáku svině!‘<br class="calibre11"/>
Kdo neuhod by teď, jak pohnuly mě<br class="calibre11"/>
k hoři a smutku jeho řeči plané?</p>

<p class="mlpverse">Když viděla jsem, že už nepřestane,<br class="calibre11"/>
když celou noc se jeho četba táhla,<br class="calibre11"/>
tři listy z knihy vytrhla jsem znáhla,<br class="calibre11"/>
ze kterých právě čet si jednu stranu,<br class="calibre11"/>
a k bradě pěstí dala jsem mu ránu,<br class="calibre11"/>
až do plamenů v krbu padl zády.<br class="calibre11"/>
Jak lev se vztyčil do zuřivé vády<br class="calibre11"/>
a do hlavy mi pěstí dal, až věru<br class="calibre11"/>
jsem jako mrtvá padla po úderu.<br class="calibre11"/>
A on, když viděl, jak tak ležím tiše,<br class="calibre11"/>
strachy by z domu utek nanejspíše,<br class="calibre11"/>
však já jsem k němu promluvila z mdloby:<br class="calibre11"/>
‚Ha, zabil jsi mě, hade plný zloby,<br class="calibre11"/>
zavraždil jsi mě pro statky a jmění,<br class="calibre11"/>
ale než umřu, dám ti políbení.‘<br class="calibre11"/>
Tu přišel blíž a klekl na kolena:<br class="calibre11"/>
‚Aličko,‘ řekl, ‚moje přemilená,<br class="calibre11"/>
Bůh ví, že nikdy nedostaneš bití,<br class="calibre11"/>
z tvé viny jsem tě musel udeřiti,<br class="calibre11"/>
odpusť mi, prosím, snažně si to přeji…‘<br class="calibre11"/>
Prásk! Už měl jednu přímo v obličeji<br class="calibre11"/>
a já jen křikla: ‚Toť má pomsta, vrahu,<br class="calibre11"/>
teď ať si umřu, mlčky, bez průtahů!‘<br class="calibre11"/>
Konečně ale s nářky, se slzami,<br class="calibre11"/>
vše srovnalo se zase mezi námi.<br class="calibre11"/>
Otěží zcela musel vzdát se pro mě<br class="calibre11"/>
a dal mi vládu na polích i v domě<br class="calibre11"/>
i nad sebou; tak poslouchal svou ženu,<br class="calibre11"/>
že knihu svou hned hodil do plamenů!<br class="calibre11"/>
A když jsem vládu takto získala si<br class="calibre11"/>
a svrchovanost pro veškeré časy,<br class="calibre11"/>
když říkal: ‚Věrná ženuško, má paní,<br class="calibre11"/>
co chceš, si můžeš dělat do skonání,<br class="calibre11"/>
měj na mysli jen čest a moje jméno!‘ —<br class="calibre11"/>
všem našim hádkám bylo odzvoněno.<br class="calibre11"/>
Byla jsem k němu, jak Bůh nad námi je,<br class="calibre11"/>
nejsladší z žen od Dánska do Indie,<br class="calibre11"/>
a on byl zase jako z cukru ke mně.<br class="calibre11"/>
A nechať Bůh náš, vládce naší země,<br class="calibre11"/>
té duši žehná, milost přej mu všecku!<br class="calibre11"/>
A teď, když chcete, tu mou povídečku.“</p>

<p class="mlpverse">Když tohle slyšel fráter, řekl v smíchu:<br class="calibre11"/>
„Paní, ať stihne mě teď kletba hříchu,<br class="calibre11"/>
nemá-li tohle dlouhou preambuli!“</p>

<p class="mlpverse">Půhončí zaslech toho slova půli<br class="calibre11"/>
a hnedka vykřik: „Pro Kristovy údy!<br class="calibre11"/>
Pan fráter takhle míchat se chce všudy;<br class="calibre11"/>
žebravý mnich jak moucha, dobří lidé,<br class="calibre11"/>
strká svůj sosák do všeho, nač přijde.<br class="calibre11"/>
Ty kutno mnišská, co s tou prebambulí?<br class="calibre11"/>
Bambulo, mlč, a necituj své buly!<br class="calibre11"/>
Ty jsi jen živel špás nám rušící!“</p>

<p class="mlpverse">„Ty tak,“ řek fráter, „pane biřici?<br class="calibre11"/>
Dřív nežli naše pouť se ukončí,<br class="calibre11"/>
já v povídce své ztepu půhončí,<br class="calibre11"/>
že se až lidé budou válet smíchy!“</p>

<p class="mlpverse">„Pak sper tě, frátře, ďas i s tvými hříchy,“<br class="calibre11"/>
řek půhončí, „a mě ať taky spere,<br class="calibre11"/>
když nepovím vám cestou o fráterech<br class="calibre11"/>
dvě či tři historky, že až ti v hrudi<br class="calibre11"/>
pak bude, frátře, horko u osrdí;<br class="calibre11"/>
nemysli jen, že tě to nenamíchá!“</p>

<p class="mlpverse">Hostinský zvolal: „Hnedka buďte zticha!<br class="calibre11"/>
Ať paní řekne tu svoji historii!<br class="calibre11"/>
Jste jako lidi, když se pivem zpijí!<br class="calibre11"/>
Nu, dámo, mluvte, tak se nejlíp stane!“</p>

<p class="mlpverse">„Jak tedy chcete,“ řekla, „dobře, pane,<br class="calibre11"/>
když zde pan fráter dá mi licenci.“</p>

<p class="mlpverse">„Rád, paní,“ on řek, „slyšet vás už chci.“</p>

<p class="mlpverse">Za dávných časů, za Artuše krále,<br class="calibre11"/>
o kterém Briti mnoho mluví k chvále,<br class="calibre11"/>
království vil prý bylo v této zemi.<br class="calibre11"/>
Královna skřítků s poddanými všemi<br class="calibre11"/>
v zelených lukách často tančila si,<br class="calibre11"/>
jak měli za to před dávnými časy;<br class="calibre11"/>
století jsou to celá už. Dnes lidi<br class="calibre11"/>
už nikdy nikde elfy neuvidí.<br class="calibre11"/>
Dnes pro modlitby, zbožnost jaksepatří<br class="calibre11"/>
těch kazatelů a všech svatých bratří,<br class="calibre11"/>
kteří se hemží krajem kterýmkoli<br class="calibre11"/>
jak v záři slunce rozptýlení moli,<br class="calibre11"/>
světnicím, síním, sýpkám žehnajíce,<br class="calibre11"/>
a všudy vniknou, do měst, do vesnice,<br class="calibre11"/>
do hradů, stodol, do chlévů i věží,<br class="calibre11"/>
nějakou vílu nalezl bys stěží.<br class="calibre11"/>
Kde hemžilo se dříve dryádami,<br class="calibre11"/>
tam chodí nyní kazatelé sami<br class="calibre11"/>
a čtou zde večer jako za svítání<br class="calibre11"/>
modlitby své a bohoslužby ranní,<br class="calibre11"/>
jak v kutně táhnou od vesnice k městu.<br class="calibre11"/>
Ženy teď mají bezpečnou už cestu<br class="calibre11"/>
pod každým stromem, v každém houští, kři;<br class="calibre11"/>
krom mnicha se už můra nespatří —<br class="calibre11"/>
a mniši ve zlém ženu netlačí!</p>

<p class="mlpverse">Král Artuš čítal mezi nejmladší<br class="calibre11"/>
své rytíře i toho mládence,<br class="calibre11"/>
jenž jel si jednou z lovu při řece,<br class="calibre11"/>
a náhoda vtom v cestu přivedla mu<br class="calibre11"/>
na polní cestě dívku zcela samu.<br class="calibre11"/>
Nic se jí neptal, nedbal na obranu<br class="calibre11"/>
a mocí zbavil panenství tu pannu.<br class="calibre11"/>
A proto lidé tolik nadělali<br class="calibre11"/>
a tolik žalob došlo na něj králi,<br class="calibre11"/>
že rytíř ten byl souzen podle práva<br class="calibre11"/>
a měla mu být useknuta hlava,<br class="calibre11"/>
jak zákona to chtěla litera.<br class="calibre11"/>
Královna však a paní kdekterá<br class="calibre11"/>
o smilování lkaly vytrvale,<br class="calibre11"/>
až dostal život darem z rukou krále,<br class="calibre11"/>
ať královna, co zmane si, s ním dělá,<br class="calibre11"/>
ať zachrání ho, či ho zhubí zcela.</p>

<p class="mlpverse">Dík vzdala králi horoucími slovy<br class="calibre11"/>
a jednou takto děla k rytířovi,<br class="calibre11"/>
když viděla, že přišel vhodný čas:<br class="calibre11"/>
„Napořád ještě v sázce je tvůj vaz<br class="calibre11"/>
a napůl mrtev, napůl živ jsi teď.<br class="calibre11"/>
Budeš smět žít, když dáš mi odpověď,<br class="calibre11"/>
po jaké věci ženy nejvíc touží.<br class="calibre11"/>
Pozor, ať kat si krk tvůj nezaslouží!<br class="calibre11"/>
A jestli neznáš odpovědi vhodné,<br class="calibre11"/>
dávám ti lhůtu do roka a do dne,<br class="calibre11"/>
aby sis našel, zda by ti kdo řek,<br class="calibre11"/>
jak rozlouskneš ten tvrdý oříšek.<br class="calibre11"/>
Dáš mi však slovo, dřív než odjet smíš,<br class="calibre11"/>
že osobně se zase dostavíš.“</p>

<p class="mlpverse">Rytíř si vzdychl, zkrušen touhle ranou,<br class="calibre11"/>
ale co dělat? Což měl na vybranou?<br class="calibre11"/>
I rozhodl se vyrazit a jet<br class="calibre11"/>
a po roce jí přinést odpověď,<br class="calibre11"/>
jakou mu vnukne v dobrotě své Bůh;<br class="calibre11"/>
a rozloučiv se, vyjel nazdařbůh.</p>

<p class="mlpverse">Každý kout v zemi hleděl vymésti,<br class="calibre11"/>
kde trochu jen moh doufat ve štěstí<br class="calibre11"/>
a vypátrat, co ženy nejradš mají;<br class="calibre11"/>
leč neobjevil nikde, v žádném kraji<br class="calibre11"/>
ani dva lidi stejné záliby,<br class="calibre11"/>
co objasnění stejné dali by.</p>

<p class="mlpverse">Ten řek, že zlato nejvíc ženy blaží;<br class="calibre11"/>
ten zas, že čest; ten — po kráse že baží;<br class="calibre11"/>
ten šaty řek; ten — rozkoš v posteli<br class="calibre11"/>
a vdát se zas, když ztratí manžely.</p>

<p class="mlpverse">Či že nám srdce v proudu lichotek<br class="calibre11"/>
nejspíše měkne, jak zas jiný řek,<br class="calibre11"/>
a to vám nelžu, trefil blízko k cíli;<br class="calibre11"/>
vždyť lichotky nás vždycky ochočily<br class="calibre11"/>
a na pozornost, na lichotnou péči<br class="calibre11"/>
se chytne ryba malá jako větší.</p>

<p class="mlpverse">Též říkali, že máme nejradši<br class="calibre11"/>
vše dělat tak, jak nám se uráčí,<br class="calibre11"/>
když nevytýká muž nám naše vady,<br class="calibre11"/>
leč jedná s uznáním dle naší rady.<br class="calibre11"/>
A strefili se, vždyť my, všechny ženy,<br class="calibre11"/>
sotva jsme někým byly vyplísněny,<br class="calibre11"/>
hned vyvádíme, když nám pravdu řeknou.<br class="calibre11"/>
Jen ať to zkusí, kdo mě nazve štěknou!<br class="calibre11"/>
Byť naše srdce spoustu hříchů tají,<br class="calibre11"/>
ať za moudré a ctné nás pokládají!</p>

<p class="mlpverse">Též říkali, že radost žena mívá,<br class="calibre11"/>
když lidé myslí, že je spolehlivá,<br class="calibre11"/>
že v předsevzetí stojí vytrvale<br class="calibre11"/>
a svěřené že nevyzradí dále.<br class="calibre11"/>
To však je vpravdě zcela naruby —<br class="calibre11"/>
žena a držet jazyk za zuby!<br class="calibre11"/>
Však o tom svědčí Midas od Ovida.<br class="calibre11"/>
Znáte ten příběh? V něm se vypovídá,<br class="calibre11"/>
že Midas měl pod dlouhatánskou kšticí<br class="calibre11"/>
pár uší délkou oslích slechů zvíci,<br class="calibre11"/>
leč doved skrývat, že je dlouhouchý,<br class="calibre11"/>
a lidé o tom neměli ni tuchy;<br class="calibre11"/>
nikdo to neznal, kromě jeho ženy,<br class="calibre11"/>
již miloval a jíž byl nakloněný.<br class="calibre11"/>
Prosil ji, aby ani živé duši<br class="calibre11"/>
neřekla, jaké netvorné má uši.</p>

<p class="mlpverse">I zařekla se, že ni za svět celý<br class="calibre11"/>
k té hanebnosti by ji nepřiměli,<br class="calibre11"/>
že neuvrhne muže v ostudu,<br class="calibre11"/>
že zamlčí to už jen ze studu.<br class="calibre11"/>
Leč poznala, že snad ji zahubí to,<br class="calibre11"/>
když tajemství má nosit věčně skryto,<br class="calibre11"/>
tak začalo v ní bobtnat a tak růst,<br class="calibre11"/>
že aspoň slovo muselo jí z úst.<br class="calibre11"/>
Netroufla si s tím přijít na člověka,<br class="calibre11"/>
i zaběhla si v blata nedaleká —<br class="calibre11"/>
plameny už jí srdce spalovaly —<br class="calibre11"/>
a jako bukač buká nad močály,<br class="calibre11"/>
k vodě si lehla, sklonila se k ní:<br class="calibre11"/>
„Nezraď mě, vodo, ve svém šplouchání,<br class="calibre11"/>
a co ti řeknu, pro sebe si nech;<br class="calibre11"/>
můj muž má místo uší oslí slech!<br class="calibre11"/>
Duše má pokoj, teď už je to venku,<br class="calibre11"/>
byla bych se tím zalkla za chvilenku!“</p>

<p class="mlpverse">Vidíte, i když zamlčíme věc<br class="calibre11"/>
snad na chvilku, ven musí nakonec.<br class="calibre11"/>
Kdo ještě chce, ať si i konec přidá;<br class="calibre11"/>
může jej celý najít u Ovida.</p>

<p class="mlpverse">Když rytíř onen, o němž mluvím hlavně,<br class="calibre11"/>
zřel, že mu nikdo neporadí správně<br class="calibre11"/>
s tím, po čem nejvíc touží všechny ženy,<br class="calibre11"/>
byl chudák v srdci všecek zaražený;<br class="calibre11"/>
trvání lhůty zrovna skončilo mu,<br class="calibre11"/>
den nadešel, i musel zpátky domů.<br class="calibre11"/>
A jak tak jede, v duši temné stíny,<br class="calibre11"/>
náhodou zajel v lese do tišiny,<br class="calibre11"/>
kde náhle spatřil zástup tanečnic,<br class="calibre11"/>
dva tucty dívek nebo ještě víc.<br class="calibre11"/>
Tu dostal nápad uvidět je zblízka,<br class="calibre11"/>
v naději, tam že poučení získá.</p>

<p class="mlpverse">Dřív ale než se dostat mohl k cíli,<br class="calibre11"/>
ty tanečnice se mu vytratily.<br class="calibre11"/>
Stvoření živé neviděl kol hnout se,<br class="calibre11"/>
jen starou bábu sedět na palouce,<br class="calibre11"/>
tak šerednou, že nelze myslet víc.<br class="calibre11"/>
A tahle bába povstala mu vstříc:<br class="calibre11"/>
„Rytíři,“ řekla, „odtud nevyjdeš!<br class="calibre11"/>
Řekni mi ale pravdu, co tu chceš,<br class="calibre11"/>
snad by se našel proti tomu lék;<br class="calibre11"/>
vždyť moudrost s sebou přináší můj věk.“</p>

<p class="mlpverse">„Matičko drahá,“ rytíř jen si vzdych,<br class="calibre11"/>
„smrt čeká mne, když nenalezl bych<br class="calibre11"/>
to, po čem ženy touží nejžhavěj.<br class="calibre11"/>
Když poradíš, vše, oč si řekneš, měj!“</p>

<p class="mlpverse">Tu řekla: „Stvrď mi tedy rukoudáním,<br class="calibre11"/>
že uděláš mi, co bude mým přáním,<br class="calibre11"/>
pokavad bude splnění v tvé moci;<br class="calibre11"/>
a zvíš to ještě před příchodem noci!“</p>

<p class="mlpverse">„Platí!“ řek rytíř. „Na to máš můj slib!“</p>

<p class="mlpverse">„Pak,“ na to ona, „tvrdím bez pochyb,<br class="calibre11"/>
že nezemřeš; jsem zcela přesvědčena,<br class="calibre11"/>
že shodně se mnou smýšlí každá žena.<br class="calibre11"/>
Té nejpyšnější z nich se třeba ptej,<br class="calibre11"/>
co závojem si halí obličej,<br class="calibre11"/>
a moje slova žádná nepopře ti.<br class="calibre11"/>
Nač dlouho mluvit, teď už můžem jeti!“</p>

<p class="mlpverse">Pak do ucha mu pošeptala větu,<br class="calibre11"/>
a prý ať má se beze strachu k světu.</p>

<p class="mlpverse">Když přišli k dvoru, rytíř hlásil chutě,<br class="calibre11"/>
že dostál slibu ve sjednané lhůtě<br class="calibre11"/>
a k odpovědi že je přichystaný.<br class="calibre11"/>
Tu mnohé dámy vznešené a panny,<br class="calibre11"/>
a pro svou moudrost taky mnoho vdov,<br class="calibre11"/>
posoudit přišly pravdu jeho slov,<br class="calibre11"/>
s královnou v čele v tomhle tribunále;<br class="calibre11"/>
a potom rytíř vybídnut byl dále.</p>

<p class="mlpverse">Rozkaz byl dán, ať všechno ztichne v síni,<br class="calibre11"/>
a rytíř měl všem odpovědět nyní,<br class="calibre11"/>
po čem že nejvíc pozemšťanky touží.<br class="calibre11"/>
Ten rytíř vůbec neocit se v louži,<br class="calibre11"/>
leč mužný hlas hned uměl pozvednout<br class="calibre11"/>
v odpověď, kterou slyšel celý soud.<br class="calibre11"/>
„Má královno,“ řek, „ženy nejraději<br class="calibre11"/>
ze všeho vždycky mužům poroučejí<br class="calibre11"/>
a ovládnout vždy každá žena chce<br class="calibre11"/>
ať manžela či svého milence.<br class="calibre11"/>
To chcete nejvíc! Je-li vám to vhod,<br class="calibre11"/>
připravte si mě třeba o život!“</p>

<p class="mlpverse">A žádná ze všech panen, žen a vdov<br class="calibre11"/>
nemohla popřít pravdu jeho slov;<br class="calibre11"/>
že prý ho čeká milost zasloužená.</p>

<p class="mlpverse">Tu vyskočila ona stará žena,<br class="calibre11"/>
kterou ten rytíř našel v lese v trávě.<br class="calibre11"/>
„Královno, milost!“ křikla pronikavě.<br class="calibre11"/>
„Než skončí soud, mně učiň po právu!<br class="calibre11"/>
To ode mne měl rytíř průpravu<br class="calibre11"/>
a přislíbil mi za to rukoudáním,<br class="calibre11"/>
že splní všechno, co bude mým přáním,<br class="calibre11"/>
když nezbrání mu žádná síla vyšší.<br class="calibre11"/>
Rytíři, žádám, celý soud to slyší,<br class="calibre11"/>
aby sis vzal mě hnedka za svou choť;<br class="calibre11"/>
víš dobře, mně že vděčíš za život,<br class="calibre11"/>
že tahle pravda zapírat se nedá!“</p>

<p class="mlpverse">Tu rytíř vykřik: „Běda mi, ach běda!<br class="calibre11"/>
Já nepopírám učiněný slib,<br class="calibre11"/>
pro lásku boží, vyber si však líp!<br class="calibre11"/>
Mě nech a vem si všechno moje zlato!“</p>

<p class="mlpverse">„To radši peklo!“ odsekla mu na to.<br class="calibre11"/>
„Třeba jsem stará, ošklivá a chudá,<br class="calibre11"/>
mnou nehnula by všechna zlatá ruda<br class="calibre11"/>
v útrobách země, abych ustoupila<br class="calibre11"/>
a nebyla tvá ženuška a milá!“</p>

<p class="mlpverse">„Má milá!“ vykřik. „To spíš zatracení!<br class="calibre11"/>
Žel, že kdy šlechtic mého postavení<br class="calibre11"/>
tak podlým kouskem zneuctěn být moh!“</p>

<p class="mlpverse">Ale nic naplat, nakonec náš hoch<br class="calibre11"/>
byl přece nucen oženit se s ní,<br class="calibre11"/>
aby s ní sdílel lože svatební.</p>

<p class="mlpverse">Tady mne možná stihnou vaše výtky,<br class="calibre11"/>
že z nedbalosti nedám do povídky<br class="calibre11"/>
popis té celé radosti a slávy,<br class="calibre11"/>
s nimiž se přece vždycky sňatek slaví.<br class="calibre11"/>
Té výtky však mě každý snadno zprostí;<br class="calibre11"/>
nebylo ani stopy po slavnosti,<br class="calibre11"/>
bylo jen plno starostí a vzdychů.<br class="calibre11"/>
Dal se s ní oddat ráno, zcela v tichu,<br class="calibre11"/>
a přes den dřepěl doma jako sova;<br class="calibre11"/>
tak strašná byla žena rytířova.</p>

<p class="mlpverse">A co pak v nitru zakoušel, můj Bože,<br class="calibre11"/>
když s ní měl večer prvně sdílet lože!<br class="calibre11"/>
Sem tam se vrtěl, pryč se odvraceje,<br class="calibre11"/>
a trpěl tím, že bába se mu směje<br class="calibre11"/>
a říká: „Muži, nač ty drahoty?<br class="calibre11"/>
Dělá to s ženou každý jako ty?<br class="calibre11"/>
To u dvora se takhle svatba slaví?<br class="calibre11"/>
To každý rytíř je tak upejpavý?<br class="calibre11"/>
Jsem přece tvoje manželka a milá,<br class="calibre11"/>
já jsem ti přece život zachránila!<br class="calibre11"/>
Což jsem ti někdy ublížila snad,<br class="calibre11"/>
že první noc mi srdce můžeš rvát?<br class="calibre11"/>
Jen blázen si tak hloupě počíná.<br class="calibre11"/>
V čem je má vina? Co je příčina?<br class="calibre11"/>
Budu-li moci, hned to napravím.“</p>

<p class="mlpverse">„Napravíš!“ vykřik. „Panebože, čím?<br class="calibre11"/>
Jakpak bys mohla napravit tu škodu!<br class="calibre11"/>
Ke všemu jsi i z ubohého rodu,<br class="calibre11"/>
k té ošklivosti, k tomu svému stáří,<br class="calibre11"/>
že není div, jak špatně se mi daří.<br class="calibre11"/>
Vyrvi mi srdce, Bože můj, a brzy!“</p>

<p class="mlpverse">„Tak tedy,“ řekla, „to tě nejvíc mrzí?“</p>

<p class="mlpverse">„Ba právě,“ řekl, „což je třeba více?“</p>

<p class="mlpverse">„To, pane můj, dá snadno napravit se,<br class="calibre11"/>
budu-li chtít, dřív než tři noci minou,<br class="calibre11"/>
to ale musíš ke mně spustit jinou!</p>

<p class="mlpverse">Co však tu říkáš o šlechtickém rodu,<br class="calibre11"/>
který byl zděděn s předky po původu<br class="calibre11"/>
a který, myslíš, dělá šlechtice,<br class="calibre11"/>
neplatí víc než kdákot slepice.<br class="calibre11"/>
Na toho hleď, kdo nevychází z ctnosti<br class="calibre11"/>
jak v soukromí, tak vůči veřejnosti,<br class="calibre11"/>
po dobrých činech touže nejvíce;<br class="calibre11"/>
v tom lze ti právem vidět šlechtice!<br class="calibre11"/>
Od Boha máme býti zušlechtěni,<br class="calibre11"/>
ne řadou předků nebo pro své jmění,<br class="calibre11"/>
a třeba po nich máme dědictví,<br class="calibre11"/>
které se erby vznešenými skví,<br class="calibre11"/>
přec nelze po nich v ničem poděditi<br class="calibre11"/>
to jejich vlastní ctnostiplné žití,<br class="calibre11"/>
pro něž se oni stali šlechtici<br class="calibre11"/>
a jež nás nutí téhož dosíci.<br class="calibre11"/>
Moudře to řek ten básník z Florencie,<br class="calibre11"/>
ten Dante, verši, hle, zde cituji je,<br class="calibre11"/>
takhle to říká v jedné ze svých básní:<br class="calibre11"/>
‚Jen zřídka rostou z chabé větve vlastní<br class="calibre11"/>
člověka ctnosti: šlechetnost Bůh dává<br class="calibre11"/>
jen tomu, kdo ji v Bohu vyhledává.‘<br class="calibre11"/>
Nic nemohou nám odkázati předci<br class="calibre11"/>
než jmění, jež je pomíjivou věcí.</p>

<p class="mlpverse">A každý stejně jako já to ví,<br class="calibre11"/>
že kdyby v rodu bylo šlechtictví,<br class="calibre11"/>
pak musela by v každém pokolení<br class="calibre11"/>
ctnost projevit se, jež se nepromění<br class="calibre11"/>
na veřejnosti ani v soukromí<br class="calibre11"/>
a hřích a podlost spáchat neumí.</p>

<p class="mlpverse">Dům najdi tmavý, že bys nenalez<br class="calibre11"/>
po Kavkaz tmavší, oheň dovnitř vnes<br class="calibre11"/>
a pryč odejdi po zavření vrat;<br class="calibre11"/>
a oheň přece stejně bude plát,<br class="calibre11"/>
jako by plál před velkým davem lidí;<br class="calibre11"/>
tak přirozené zákony jej řídí,<br class="calibre11"/>
dím na mou duši — plál by, než by zhas.</p>

<p class="mlpverse">Šlechetnost však, jak dokážu ti zas,<br class="calibre11"/>
nemožno zdědit; lidé nepodobni<br class="calibre11"/>
jsou ve svých činech hořícímu ohni,<br class="calibre11"/>
jenž po své vlastní povaze se činí.<br class="calibre11"/>
Ví Bůh, jak často velkých pánů syni<br class="calibre11"/>
hanebně žijí, jak bývají hříšní.<br class="calibre11"/>
A kdo jen proto šlechtictvím se pyšní,<br class="calibre11"/>
že slavný dům byl místem jeho zrodu,<br class="calibre11"/>
že z šlechetného, starého je rodu,<br class="calibre11"/>
aniž sám skutkem následovat chce<br class="calibre11"/>
své šlechetné a vzácné předchůdce,<br class="calibre11"/>
je nicka, byť měl titul bůhvíjaký,<br class="calibre11"/>
a sprostý čin nás mění ve sprosťáky,<br class="calibre11"/>
šlechtictví není jenom předků jméno,<br class="calibre11"/>
jež jejich ctností bylo vyzdviženo;<br class="calibre11"/>
to je ti cizí, nemáš práva na ně.<br class="calibre11"/>
Své šlechtictví máš jenom z boží dlaně,<br class="calibre11"/>
tvou šlechetnost jen On má na vůli,<br class="calibre11"/>
tu nezdědíš tak jako tituly.</p>

<p class="mlpverse">Však Valerius říká, jen to věz,<br class="calibre11"/>
jak Tullius Hostilius se vznes,<br class="calibre11"/>
v mocného vyrost z bídy člověka.<br class="calibre11"/>
Co Boëthius psal, co Seneca?<br class="calibre11"/>
Tam výslovně je psána pravda jedna,<br class="calibre11"/>
že šlechtic ten je, šlechetně kdo jedná.<br class="calibre11"/>
A proto, choti, shrnuji v té věci:<br class="calibre11"/>
Třebaže hrubí byli snad mí předci,<br class="calibre11"/>
Bůh přece může ze své milosti,<br class="calibre11"/>
jak doufám, přát mi život ve ctnosti.<br class="calibre11"/>
Pak budu šlechetná, když v činech mých jen<br class="calibre11"/>
ctnost se projeví, a nikdy hřích.</p>

<p class="mlpverse">A myslíš-li, že chudobou jsem vinna,<br class="calibre11"/>
pomni, že Bůh náš poslal svého syna,<br class="calibre11"/>
jenž v chudobě žil dobrovolně s námi;<br class="calibre11"/>
a všichni lidé pochopí už sami,<br class="calibre11"/>
že Ježíš Kristus, nebeský náš král,<br class="calibre11"/>
to, co je k hanbě, by si nevybral.<br class="calibre11"/>
Chudoba skromná zaslouží si úcty;<br class="calibre11"/>
čti Senecu a jiných celé tucty.<br class="calibre11"/>
Kdo chudě žije při pokojném díle,<br class="calibre11"/>
je bohatý, byť byl si bez košile.<br class="calibre11"/>
A ten, kdo příliš po bohatství prahne,<br class="calibre11"/>
je chudák, neboť cíle nedosáhne.<br class="calibre11"/>
Leč kdo nic nemá, nemá žádné touhy,<br class="calibre11"/>
je bohat, byť byl tobě chuďas pouhý.</p>

<p class="mlpverse">Chudoba ctnostná může zpívat sobě;<br class="calibre11"/>
Juvenal v žertu mluví o chudobě:<br class="calibre11"/>
‚Chudák si zpívá, i když lupiči<br class="calibre11"/>
u cesty na něj úklad políčí.‘<br class="calibre11"/>
Chudoba tísní, leč i dobro činí,<br class="calibre11"/>
umění mnohých bývá původkyní;<br class="calibre11"/>
moudrosti též je dobrou učitelkou<br class="calibre11"/>
tomu, kdo má s ní trpělivost velkou.<br class="calibre11"/>
Chudoba, kterou zdánlivě se chřadne,<br class="calibre11"/>
je poklad, jejž ti nikdo neukradne.</p>

<p class="mlpverse">Když člověk chud je, nouze často dá mu<br class="calibre11"/>
proniknout k Bohu a též k sobě samu.<br class="calibre11"/>
Chudoba, myslím, brýle jsou, v jichž skle<br class="calibre11"/>
rozeznat můžeš pravé přátele.<br class="calibre11"/>
Já nechávám tě taky na pokoji,<br class="calibre11"/>
tak už mě netrap pro chudobu moji!</p>

<p class="mlpverse">To, že jsem stará, uráží tvé city?<br class="calibre11"/>
I když snad nejsou žádné autority,<br class="calibre11"/>
jež o tom píší, vždyť vy sami, páni,<br class="calibre11"/>
jste zavedli to starců uctívání;<br class="calibre11"/>
‚otče‘ je zvete, ochránci vy slabých;<br class="calibre11"/>
však citátů dost o tom nalezla bych.</p>

<p class="mlpverse">Jestli ti stářím, ošklivostí vadím,<br class="calibre11"/>
tak parohy ti aspoň nenasadím;<br class="calibre11"/>
škaredá bába, na tom je snad dost,<br class="calibre11"/>
uchová nejlíp svoji nevinnost.<br class="calibre11"/>
Když vím však teď, co máš mi za chyby,<br class="calibre11"/>
hned ukojím tvé světské záliby.</p>

<p class="mlpverse">Vybeř si tedy z těchhle věcí dvou:<br class="calibre11"/>
chceš mě mít radši starou, ošklivou,<br class="calibre11"/>
až do smrti však pokornou a věrnou,<br class="calibre11"/>
že nezažiješ se mnou chvilku černou,<br class="calibre11"/>
a nebo mám být mladá, s pěknou lící,<br class="calibre11"/>
aby ses musel svého klidu zříci<br class="calibre11"/>
pro srážky s těmi, kteří ve tvém domě<br class="calibre11"/>
a snad i jinde seběhnou se pro mě?<br class="calibre11"/>
Tak jen si vyber, co bys přál si spíš?“</p>

<p class="mlpverse">Ten rytíř dumal, vzdych, jaký má kříž,<br class="calibre11"/>
leč nakonec řek na to její ptaní:<br class="calibre11"/>
„Má drahá ženo, lásko má a paní,<br class="calibre11"/>
tvé moudré vládě podřídím se rád;<br class="calibre11"/>
rozhodni sama, jak se to má stát,<br class="calibre11"/>
oběma aby nám to bylo ke cti!<br class="calibre11"/>
Mně je to jedno; jak si ty chceš vésti,<br class="calibre11"/>
to bude jistě nejlepší i pro mě.“</p>

<p class="mlpverse">„To znamená, že mám teď vládu v domě,<br class="calibre11"/>
že mohu jednat po svém ve všem všude?“</p>

<p class="mlpverse">„Ba, ženo,“ řekl, „nejlepší to bude!“</p>

<p class="mlpverse">„Tak mi dej pusu! Už je po boji!<br class="calibre11"/>
Věř, pro tebe teď budu obojí;<br class="calibre11"/>
hezká i věrná totiž býti mohu.<br class="calibre11"/>
Ať přijdu o rozum, to přisámbohu,<br class="calibre11"/>
tak oddaná a věrná nebudu-li,<br class="calibre11"/>
jak lze jen ženě při nejlepší vůli!<br class="calibre11"/>
A nebudu-li kráska k pohledání<br class="calibre11"/>
do zítřka, jako nejkrásnější paní<br class="calibre11"/>
na celém světě, kde jen slunce svítí,<br class="calibre11"/>
pak, jestli chceš, mi můžeš zkrátit žití!<br class="calibre11"/>
Shrň záclonu a pohleď! Stojím v slově?“</p>

<p class="mlpverse">A když zřel rytíř zcela opravdově,<br class="calibre11"/>
že omládla, a spatřil její krásu,<br class="calibre11"/>
pevně ji objal radostí kol pasu<br class="calibre11"/>
a cítil, jak mu v srdci blaho vzrůstá,<br class="calibre11"/>
a natisíckrát zulíbal jí ústa.<br class="calibre11"/>
A ona byla ráda svolna k všemu,<br class="calibre11"/>
co libost v lásce působilo jemu.</p>

<p class="mlpverse">A tak si žili, dokud neskonali<br class="calibre11"/>
v té rozkoši. A nám dej, nebes králi,<br class="calibre11"/>
manžely mírné, mladé, čerstvé v loži,<br class="calibre11"/>
a přežíti je dejž nám přízeň boží!<br class="calibre11"/>
A také prosím, Bůh ať život zkrátí<br class="calibre11"/>
tomu, kdo nechce ženu poslouchati;<br class="calibre11"/>
a na mrzuté dědky, na držgrešle,<br class="calibre11"/>
ať brzy ránu morovou svou sešle!</p>

</div>
</body>
</html>