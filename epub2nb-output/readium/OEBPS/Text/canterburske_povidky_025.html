<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Canterburské povídky</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection3">
<h2 class="mlpuroven2basne">Povídka statkářova</h2>

<p class="mlpverse">Šlechetný lid ve staré Bretani<br class="calibre11"/>
znal mnohá dobrodružná skládání,<br class="calibre11"/>
zbásněná v jejich dávném jazyce,<br class="calibre11"/>
jež zpívala se k loutnám nejvíce<br class="calibre11"/>
či přednášela se vždy na zábavě;<br class="calibre11"/>
a jedno z nich mám teďka zrovna v hlavě<br class="calibre11"/>
a řeknu vám, je, jak jen umím, páni.</p>

<p class="mlpverse">Nežli však začnu — jsme jen venkovani —<br class="calibre11"/>
nerad bych, říkám, slyšel od vás hanu,<br class="calibre11"/>
že nemám řeč svou vypulírovánu;<br class="calibre11"/>
já neučil se mluvit rétoricky,<br class="calibre11"/>
jak zobák narost mi, tak mluvím vždycky.<br class="calibre11"/>
A nepřespal jsem nikdy na Parnase<br class="calibre11"/>
a nekochal se v Cicerona kráse.<br class="calibre11"/>
Já rétorické neznám kolority,<br class="calibre11"/>
jen barvu květin, když jsou porozvity,<br class="calibre11"/>
malířskou barvu, barvy barvířovy;<br class="calibre11"/>
ty řečnické mi věru málo poví<br class="calibre11"/>
a nechápu, co na nich někdo má.<br class="calibre11"/>
Však jestli chcete, slyšte slova má.</p>

<p class="mlpverse">V Bretani staré, zvané Armorika,<br class="calibre11"/>
žil rytíř, jenž byl příklad milovníka;<br class="calibre11"/>
sloužil své dámě z nejlepší své snahy<br class="calibre11"/>
a nedbal na boje a na námahy,<br class="calibre11"/>
než osmělil se o ruku jí říc.<br class="calibre11"/>
Vždyť krasavice byla krasavic<br class="calibre11"/>
a její rod tak vysoko ji zdvih,<br class="calibre11"/>
že dlouho rytíř váhal pro ostych,<br class="calibre11"/>
zda smí jí svěřit bol svůj, strast a žal.<br class="calibre11"/>
Však nakonec pro ctnost, jíž vynikal,<br class="calibre11"/>
a pro pokoru jeho ještě spíše<br class="calibre11"/>
zželelo se jí, že tak trpěl tiše,<br class="calibre11"/>
a souhlasila, ba i sama chtěla<br class="calibre11"/>
jej za pána si vzít a za manžela,<br class="calibre11"/>
pokud má manžel nad svou ženou vládu;<br class="calibre11"/>
a aby žili ve štěstí a v ladu,<br class="calibre11"/>
sám přísahal jí na rytířskou čest,<br class="calibre11"/>
že nebude si nikdy v žití vést<br class="calibre11"/>
tak jako vládce proti její vůli,<br class="calibre11"/>
že neprojeví žárlivcovu zvůli,<br class="calibre11"/>
leč poslušně jí splní všechna přání<br class="calibre11"/>
tak jako každý milenec své paní.<br class="calibre11"/>
Pánem že chce být jenom podle jména,<br class="calibre11"/>
čest stavu prý ať není zhanobena.</p>

<p class="mlpverse">I pravila mu s oddanými díky:<br class="calibre11"/>
„Když poskyt jste mi díl tak převeliký<br class="calibre11"/>
výsad a práv, můj ušlechtilý pane,<br class="calibre11"/>
dej Bůh, ať u nás nikdy nenastane<br class="calibre11"/>
rozbroj a svár, jenž z mých by vzešel chyb.<br class="calibre11"/>
Mé věrnosti a lásky mějte slib,<br class="calibre11"/>
dokud mi srdce nepřestane bít.“<br class="calibre11"/>
Tak měli doma vždycky mír a klid.</p>

<p class="mlpverse">Troufám si, páni, tvrdit v této věci,<br class="calibre11"/>
že přátelé vždy musí vyhovět si,<br class="calibre11"/>
jestliže chtějí zůstat v družném svazku,<br class="calibre11"/>
a zvůle nesmí omezovat lásku.<br class="calibre11"/>
Bůh lásky tam, kde chtivost vlády je,<br class="calibre11"/>
křidélky mávne — a pryč! Adieu!<br class="calibre11"/>
Láska chce volnost jako každý duch<br class="calibre11"/>
a žena ráda dýchá volný vzduch,<br class="calibre11"/>
svou povahou být nechce nevolnicí,<br class="calibre11"/>
a muži také, mám-li pravdu říci.</p>

<p class="mlpverse">Komu je v lásce trpělivost vlastní,<br class="calibre11"/>
jak známo, vynikne vždy nad ostatní.<br class="calibre11"/>
Ba, vzácná ctnost je býti trpělivý,<br class="calibre11"/>
to uspěje, jak dobře učený ví,<br class="calibre11"/>
kde přísný nátlak sotva něco zmůže.<br class="calibre11"/>
Pro každou drobnost nesmíš letět z kůže.<br class="calibre11"/>
Trp, to se uč! Když děláš okolky,<br class="calibre11"/>
stejně pak trpíš volky nevolky.<br class="calibre11"/>
Vždyť není jistě člověk na světě,<br class="calibre11"/>
který se nikdy v ničem nesplete.<br class="calibre11"/>
Hvězd postavení, žal, chorobný stav,<br class="calibre11"/>
hněv nebo víno nebo změna šťáv<br class="calibre11"/>
způsobí často různé přehmaty.<br class="calibre11"/>
A každý přečin nezaslouží msty;<br class="calibre11"/>
okolnost každá různou míru žádá,<br class="calibre11"/>
tak přikazuje nám to sebevláda.<br class="calibre11"/>
Ten rytíř proto ved si nejmoudřeji,<br class="calibre11"/>
když klidně slíbil snášet choutky její,<br class="calibre11"/>
a ona zase jemu dala slib,<br class="calibre11"/>
že na ní nikdy nenalezne chyb.</p>

<p class="mlpverse">Hle, tak si moudře zavázal druh druha,<br class="calibre11"/>
on její pán byl právě jako sluha;<br class="calibre11"/>
v manželství pán a přitom sluha v lásce,<br class="calibre11"/>
takže byl obé, poddaný i vládce.<br class="calibre11"/>
Poddaný? Ne tak, pán byl veskrze,<br class="calibre11"/>
dle práva lásky obojím být lze,<br class="calibre11"/>
milenka-paní přece patřila mu,<br class="calibre11"/>
měl ženu v ní i vládkyni, svou dámu.<br class="calibre11"/>
A když byl získal metu vytouženou,<br class="calibre11"/>
do svého kraje odjel se svou ženou,<br class="calibre11"/>
do svého domu, blízko u Penmarku,<br class="calibre11"/>
kde štěstí velmi přálo tomu párku.</p>

<p class="mlpverse">Kdo nežli ženatý zná ono blaho,<br class="calibre11"/>
radost a mír a spokojenost drahou,<br class="calibre11"/>
jež vládne mezi manželem a ženou!<br class="calibre11"/>
Tak přes rok žili dobu přeblaženou,<br class="calibre11"/>
než rytíř ten, o němž buď uvedeno,<br class="calibre11"/>
že Arviragus z Kayrrudu měl jméno,<br class="calibre11"/>
se vypravit chtěl na čas do Anglie,<br class="calibre11"/>
kterou též tenkrát zvali Británie,<br class="calibre11"/>
slávy a cti si vydobýti zbraní,<br class="calibre11"/>
to totiž bylo jeho vroucí přání,<br class="calibre11"/>
a jak dí kniha, žil dva roky tam.</p>

<p class="mlpverse">Od Arviraga se teď podívám<br class="calibre11"/>
na Dorigenu, jeho sličnou choť,<br class="calibre11"/>
jež milovala muže nad život.<br class="calibre11"/>
Lkala po zvyku ušlechtilých žen,<br class="calibre11"/>
když muž je pryč a krb je opuštěn.<br class="calibre11"/>
Ve chmurách, nářku, bdění, hladu, žízni,<br class="calibre11"/>
toužení po něm tak ji jalo trýzní,<br class="calibre11"/>
že svět se pro ni prázdnou pouští stal.<br class="calibre11"/>
Přátelé její znali její žal<br class="calibre11"/>
a ulevit jí chtěli v mizerii.<br class="calibre11"/>
Tak dnem i nocí zapřísahali ji,<br class="calibre11"/>
že sama sebe nesmí ubíjet,<br class="calibre11"/>
a ulehčit jí chtěli tíhu běd<br class="calibre11"/>
a utěšit ji, ve svém zápalu,<br class="calibre11"/>
aby zas vedla život bez žalu.</p>

<p class="mlpverse">I do kamene, jak už každý ví to,<br class="calibre11"/>
tak dlouhou dobu může býti ryto,<br class="calibre11"/>
až tvar mu dodá neustálý vryp.<br class="calibre11"/>
Tak těšili ji stále líp a líp,<br class="calibre11"/>
až z rozumnosti a též pro naději<br class="calibre11"/>
útěcha jejich v duši vryla se jí<br class="calibre11"/>
a zoufalost se začla ztráceti;<br class="calibre11"/>
nemohla stále žít v tom napětí.</p>

<p class="mlpverse">I Arviragus, tuše její stav,<br class="calibre11"/>
poslal jí psaní, že je živ a zdráv<br class="calibre11"/>
a že se brzy vrátí do své vlasti;<br class="calibre11"/>
vždyť jinak by jí puklo srdce strastí.<br class="calibre11"/>
Přátelé, zříce bolest umírněnou,<br class="calibre11"/>
ji zaklínali málem na kolenou,<br class="calibre11"/>
ať pookřeje s nimi ve špásu<br class="calibre11"/>
a nechá toho svého fantasu.<br class="calibre11"/>
Až naposledy uposlechla rad;<br class="calibre11"/>
lepší věc mohla sotva udělat.</p>

<p class="mlpverse">Hrad její stál tak blízko u moře,<br class="calibre11"/>
že s přáteli se často octla v hře<br class="calibre11"/>
a při toulkách na strmých útesech,<br class="calibre11"/>
z nichž lodí hlídala i bárek běh,<br class="calibre11"/>
jak mimo plachtily si, kam jen chtějí.<br class="calibre11"/>
To ale znovu rvalo srdce její,<br class="calibre11"/>
že stýskala si: „Koráb tolikerý<br class="calibre11"/>
v dál vidím plout, a nikde koráb, který<br class="calibre11"/>
by zpátky přivezl mi mého pána!<br class="calibre11"/>
Pak přestala by v srdci žhnout má rána.“</p>

<p class="mlpverse">V myšlenkách jindy sedávala zas,<br class="calibre11"/>
zrak upírajíc na pobřežní sráz.<br class="calibre11"/>
Když viděla však chmurné černé skály,<br class="calibre11"/>
tu hrůzou pod ní nohy podklesaly<br class="calibre11"/>
a chvěla se, jak strach jí k srdci vnik.<br class="calibre11"/>
I usedala potom na trávník<br class="calibre11"/>
a žalostně se zadívala k moři<br class="calibre11"/>
a vzdychala si těžce ve svém hoři:</p>

<p class="mlpverse">„Věčný můj Bože, který jsi náš svět<br class="calibre11"/>
tak prozřetelně od pradávna ved,<br class="calibre11"/>
nic marně neděláš prý, moudrý jsi;<br class="calibre11"/>
avšak ty hrozné černé útesy<br class="calibre11"/>
zdají se spíše zpotvořením díla<br class="calibre11"/>
než sličným tvarem, který vytvořila<br class="calibre11"/>
tvá božská ruka, moudrosti ty plný!<br class="calibre11"/>
Proč stvořil jsi ten výtvor nesmyslný?<br class="calibre11"/>
Na západ, východ, na sever i jih<br class="calibre11"/>
tu člověk nežije ni živočich;<br class="calibre11"/>
to trýzní mne, to není dobré, ba ne.<br class="calibre11"/>
Lidi to hubí, nevidíš to, Pane?<br class="calibre11"/>
Sta, tisíce jich už tu ztroskotaly,<br class="calibre11"/>
památka jejich zašla na úskalí,<br class="calibre11"/>
a přec je člověk všech tvých tvorů květ,<br class="calibre11"/>
vždyť k svému obrazu jsi sám ho zved.<br class="calibre11"/>
Na lidech tedy musíš velmi lpěti;<br class="calibre11"/>
jak ale potom stvořit možno je ti<br class="calibre11"/>
to, co je hubí, bídně ztroskotané?<br class="calibre11"/>
To trýzní mne, to není dobré, ba ne.<br class="calibre11"/>
Vím, učenec už najde důkazy,<br class="calibre11"/>
že ničemu zde smysl neschází,<br class="calibre11"/>
leč mne tím vrháš jenom do záhad.<br class="calibre11"/>
Přesto však ty, jenž dáváš větru vát,<br class="calibre11"/>
chraň mého pána, to chci vyžádat si;<br class="calibre11"/>
učencům nechám další disputaci.<br class="calibre11"/>
Ó kéž bys černé útesy ty chtěl<br class="calibre11"/>
potopit všechny někam do pekel!<br class="calibre11"/>
Hrůzou z těch skal až srdce puká mi.“<br class="calibre11"/>
Tak s hořkými vždy lkala slzami.</p>

<p class="mlpverse">Přátelé zřeli, procházky ty k moři<br class="calibre11"/>
že netěší, leč ještě víc ji moří,<br class="calibre11"/>
i jinam vodili ji, podél řek<br class="calibre11"/>
a k zábavám u tichých studánek,<br class="calibre11"/>
do libých míst, kde nebyla by sama,<br class="calibre11"/>
kde tančili a hrál se šach a dáma.</p>

<p class="mlpverse">Tak jednou zjitra, jak v tom čase vždy,<br class="calibre11"/>
se vydali do blízké zahrady<br class="calibre11"/>
a nechali si napřed v onen sad<br class="calibre11"/>
nanosit jídla a vše nachystat<br class="calibre11"/>
a hráli si tam, jak si páni hrají.<br class="calibre11"/>
Bylo to právě šesté jitro v máji,<br class="calibre11"/>
májový deštík vymyl lupení,<br class="calibre11"/>
rozsvítil pestré květy v zeleni,<br class="calibre11"/>
a k tomu ještě ruka zahradníků<br class="calibre11"/>
svou pečlivostí přispěla tu k vzniku<br class="calibre11"/>
zahrady, jakou sotva jinde mají,<br class="calibre11"/>
až na ten sad, co kdysi býval v ráji.<br class="calibre11"/>
Ta svěžest květů, vůně voňavá<br class="calibre11"/>
každému srdci radost dodává,<br class="calibre11"/>
pokud by ovšem příliš velký žal<br class="calibre11"/>
zoufalou duši v mukách nehlodal;<br class="calibre11"/>
taková radost byla na ně hledět.<br class="calibre11"/>
Všichni tam začli tančit po obědě<br class="calibre11"/>
a zpívali si, jen ne Dorigena,<br class="calibre11"/>
jež naříkala, stále zarmoucená,<br class="calibre11"/>
v tanečním kole nikde nevidíc<br class="calibre11"/>
miláčka svého, jenž by jí šel vstříc.<br class="calibre11"/>
Však čekat musela, až později,<br class="calibre11"/>
a zatím smutek hojit nadějí.</p>

<p class="mlpverse">Jak kroužili v tom kole dohromady,<br class="calibre11"/>
před Dorigenou tančil panoš mladý;<br class="calibre11"/>
byl svěžejší a hezčí, řeknu vám,<br class="calibre11"/>
a zdobnější, než měsíc máj je sám,<br class="calibre11"/>
a nikdo lépe tančit nedoved<br class="calibre11"/>
než on, ni zpívat, co je světem svět.<br class="calibre11"/>
A zdálo se, že na té zemi zdejší<br class="calibre11"/>
on patřil mezi lidi nejšťastnější,<br class="calibre11"/>
mlád byl a bohat, moudrý, ctný, pln sil,<br class="calibre11"/>
že každý si ho naráz oblíbil.<br class="calibre11"/>
A má-li býti vpravdě pověděno,<br class="calibre11"/>
ten panoš, jenž měl Aurelius jméno,<br class="calibre11"/>
ten junák, jenž se kořil před Venuší,<br class="calibre11"/>
pro Dorigenu hořel celou duší;<br class="calibre11"/>
dva roky už nad všechna stvoření<br class="calibre11"/>
ji rád měl bez jejího tušení,<br class="calibre11"/>
leč netroufal si mluvit o svém žáru<br class="calibre11"/>
a pil svůj hořký osud bez poháru.<br class="calibre11"/>
Zoufal si ve svém ostychu a tísni<br class="calibre11"/>
a naznačoval jenom někdy v písni<br class="calibre11"/>
to hoře své, v povšechné lamentaci,<br class="calibre11"/>
že nikdo jeho lásku neoplácí.</p>

<p class="mlpverse">A o tom skládal veršíky a rýmy,<br class="calibre11"/>
rondely, nářky, refrény též s nimi,<br class="calibre11"/>
že netroufá si mluvit o milence,<br class="calibre11"/>
byť trpěl tím jak duše zatracence,<br class="calibre11"/>
že zahyne jak Echo, ona víla,<br class="calibre11"/>
jež Narcisu se s láskou nesvěřila.<br class="calibre11"/>
Jinak než tak si Aurel netroufal<br class="calibre11"/>
svěřit své paní lásku svou a žal,<br class="calibre11"/>
ledaže v tanci, když se jako vždycky<br class="calibre11"/>
mladý svět bavil po svém, romanticky,<br class="calibre11"/>
snad zvedal oči k její krásné líci<br class="calibre11"/>
tak jako muž o milost žadonící,<br class="calibre11"/>
aniž však ona znala jeho cíl.<br class="calibre11"/>
Přece však dřív, než den se ukončil,<br class="calibre11"/>
se jal k ní mluvit před návratem domů;<br class="calibre11"/>
bylť její soused, ctěný muž byl k tomu,<br class="calibre11"/>
a Dorigen ho znala dlouho již;<br class="calibre11"/>
a tak v té řeči stále blíž a blíž<br class="calibre11"/>
se Aurel dostával ke svému cíli<br class="calibre11"/>
a promluvil, když našel vhodnou chvíli:</p>

<p class="mlpverse">„Má paní, přísahám vám při Bohu,<br class="calibre11"/>
vědět, že vám tím nějak pomohu<br class="calibre11"/>
ve vašem hoři, v den kdy manžel vám<br class="calibre11"/>
na moře vyplul, byl bych zmizel sám<br class="calibre11"/>
daleko někam, za mez nenávratna.<br class="calibre11"/>
Vím, že má věrnost málo je mi platná,<br class="calibre11"/>
jen puklé srdce odměnou mám, madam;<br class="calibre11"/>
ó smilujte se nade mnou, jak strádám,<br class="calibre11"/>
váš rozsudek mě spasí, nebo zdrtí!<br class="calibre11"/>
Kéž smím vám padnout k nohám aspoň v smrti!<br class="calibre11"/>
Nemohu mluvit dál o trýzni temné;<br class="calibre11"/>
o milost prosím — nebo zhubíte mne!“</p>

<p class="mlpverse">Tu pohleděla přímo na Aurela:<br class="calibre11"/>
„Tak mluvíte? A o to vám jde?“ děla.<br class="calibre11"/>
„Já netušila nikdy, co jste chtěl;<br class="calibre11"/>
teď, když jste mi to sám však pověděl,<br class="calibre11"/>
přísahám při Tom, kdo mi vdechl duši:<br class="calibre11"/>
manželskou věrnost nikdy neporuším<br class="calibre11"/>
slovem ni skutkem; navždycky jsem žena<br class="calibre11"/>
jen jednomu, jemuž jsem zaslíbena.<br class="calibre11"/>
Tím pro mne končí celá tahle věc!“<br class="calibre11"/>
Leč ze žertu mu řekla nakonec:</p>

<p class="mlpverse">„To ví však, Aurele, Bůh nad nebesy,<br class="calibre11"/>
že lásku moji tenkrát získáte si —<br class="calibre11"/>
vidím přec, jak vám smutek život kalí —<br class="calibre11"/>
až odstraníte ony černé skály,<br class="calibre11"/>
co hyzdí naše břehy u Bretaně,<br class="calibre11"/>
až vyčistíte širé mořské pláně<br class="calibre11"/>
pro plavbu lodí, až se všechno změní,<br class="calibre11"/>
že uvidím ty břehy bez kamení,<br class="calibre11"/>
pak milovat vás budu víc a líp<br class="calibre11"/>
než kohokoli; ten vám dávám slib!“</p>

<p class="mlpverse">„Což,“ ptal se, „jinak není smilování?“</p>

<p class="mlpverse">„Ne, při mém Tvůrci,“ řekla ona paní,<br class="calibre11"/>
„vždyť vím, že nikdy nemůže to být.<br class="calibre11"/>
Potlačte ten svůj pošetilý cit.<br class="calibre11"/>
Jakou v tom radost vidět může muž<br class="calibre11"/>
milovat ženu, kterou jiný už<br class="calibre11"/>
má, kdykoli si vzít chce její tělo?“</p>

<p class="mlpverse">Aurela z toho srdce zabolelo,<br class="calibre11"/>
Aurel si vzdychl, když slyšel tu důtku,<br class="calibre11"/>
a odpověděl, tona v černém smutku:<br class="calibre11"/>
„Madam, toť vskutku nemožná je práce,<br class="calibre11"/>
vstříc rychlé smrti musím ubírat se!“<br class="calibre11"/>
A s těmi slovy rozloučil se s ní.</p>

<p class="mlpverse">Přátelé potom přišli ostatní<br class="calibre11"/>
a procházeli se tam po alejích.<br class="calibre11"/>
Nic neznali o rozhovoru jejich<br class="calibre11"/>
a znovu začala se zábava,<br class="calibre11"/>
až zarděla se záře krvavá<br class="calibre11"/>
a tmavý obzor spoutal slunce moc,<br class="calibre11"/>
čímž vyjádřit chci, že se snesla noc.<br class="calibre11"/>
Bujně šla domů tlupa veselá,<br class="calibre11"/>
až na chudáka, běda, Aurela;<br class="calibre11"/>
ten domů bral se, v srdci ránu meče,<br class="calibre11"/>
a pocit měl, že smrti neuteče.<br class="calibre11"/>
Už domníval se, že mu srdce stydne,<br class="calibre11"/>
i ruce vztáh a vzýval nebe vlídné<br class="calibre11"/>
a na kolena v zoufalství svém klesna<br class="calibre11"/>
třeštil a blouznil, mluvil jako ze sna,<br class="calibre11"/>
bolestí zmaten, nevěda, co říká,<br class="calibre11"/>
leč takto zněla slova prosebníka,<br class="calibre11"/>
při kterých z hrudi vzdechy se mu draly<br class="calibre11"/>
k bohům a nejdřív k slunečnímu králi.</p>

<p class="mlpverse">„Apollo,“ pravil, „bože můj a vládce<br class="calibre11"/>
trav, rostlin, stromů, květů na zahrádce,<br class="calibre11"/>
jimž deklinace tvoje vždycky určí<br class="calibre11"/>
dobu, kdy listí raší jim a pučí,<br class="calibre11"/>
dle výšky, v které právě brázdíš nebe;<br class="calibre11"/>
upři své oko slitovníka, Phoebe,<br class="calibre11"/>
na zatracence, na můj slzí proud!<br class="calibre11"/>
Mě na smrt vydal té mé paní soud,<br class="calibre11"/>
a bez viny; ó spas mě, polituj,<br class="calibre11"/>
zachraň svou mocí mroucí život můj!<br class="calibre11"/>
Vím, že mě tady pranic nezachrání<br class="calibre11"/>
krom tebe, pane, a mé sladké paní.<br class="calibre11"/>
Rač dovolit, řeknu ti v nástinu,<br class="calibre11"/>
jak pomůžeš mi, dřív než zahynu!</p>

<p class="mlpverse">Tvá božská sestra, Lucina ta sněžná,<br class="calibre11"/>
je moří první bohyně a kněžna<br class="calibre11"/>
(co císařovna vládne na trůnu<br class="calibre11"/>
i valných vodstev pánu, Neptunu).<br class="calibre11"/>
Jak ona touží po tvém plameni,<br class="calibre11"/>
v němž nalézá zdroj svého záření,<br class="calibre11"/>
a proto vždycky ve tvé stopě krouží,<br class="calibre11"/>
tak moře zase přirozeně touží<br class="calibre11"/>
ji následovat, přiblížit se k ní,<br class="calibre11"/>
moří a řek a vodstev bohyni.<br class="calibre11"/>
Prosím tě, Phoebe, buď mě pamětliv,<br class="calibre11"/>
nemuč mi srdce, učiň pro mne div<br class="calibre11"/>
a popros ji při první opozici,<br class="calibre11"/>
v znamení Lva se příště konající,<br class="calibre11"/>
ať vzedme v přílivu tak spoustu vod,<br class="calibre11"/>
aby pět sáhů zůstal navespod<br class="calibre11"/>
ten nejmocnější útes v Bretani,<br class="calibre11"/>
a roky dva ať má to trvání,<br class="calibre11"/>
ať paní své smím říci bez pochyb:<br class="calibre11"/>
‚Ty tam jsou skály, dodržte svůj slib!‘</p>

<p class="mlpverse">Ten zázrak, Phoebe, udělat ji nech!<br class="calibre11"/>
A popros ji, ať nezrychlí svůj běh,<br class="calibre11"/>
ať shodně s tvými udrží své kroky<br class="calibre11"/>
ta tvoje sestra po oba ty roky,<br class="calibre11"/>
v úplňku tak ať zůstane z tvé moci<br class="calibre11"/>
a příliv bude trvat ve dne v noci.<br class="calibre11"/>
A kdyby takto snad mi neráčila<br class="calibre11"/>
pomoci k paní, která mi je milá,<br class="calibre11"/>
nechť zařídí, aby ty skály stáh<br class="calibre11"/>
tam dolů do své říše v temnotách<br class="calibre11"/>
Pluto, jenž bydlí dole v podzemí;<br class="calibre11"/>
jinak mou paní získat nelze mi.<br class="calibre11"/>
Navštívím chrám tvůj v Delfách, Phoebe, bosý,<br class="calibre11"/>
viz slzy v tváři zoufalce, jenž prosí,<br class="calibre11"/>
muk aby strašných zželelo se tobě!“<br class="calibre11"/>
A po těch slovech padl na zem v mdlobě<br class="calibre11"/>
a dlouho ležel jako ve fantase.</p>

<p class="mlpverse">Až bratr jeho, věda, jak věc má se,<br class="calibre11"/>
jej odnesl a složil v poduškách.<br class="calibre11"/>
Tak v zoufalosti, z které šel až strach,<br class="calibre11"/>
nechám tam dumat toho ubožáka,<br class="calibre11"/>
zda smrt či život silněji ho láká.</p>

<p class="mlpverse">Arvirag zatím přišel ve zdraví<br class="calibre11"/>
v průvodu reků ze své výpravy,<br class="calibre11"/>
květ rytířstva, tak proslavil své jméno.<br class="calibre11"/>
Jak šťastna jsi teď, ty má Dorigeno,<br class="calibre11"/>
v náručí držíš přešvarného muže,<br class="calibre11"/>
květ bojovníků, rytíře jak růže,<br class="calibre11"/>
který by za tě vlastní život dal!<br class="calibre11"/>
A on se ženy ani nevyptal,<br class="calibre11"/>
jestli jí někdo nevyznával lásku,<br class="calibre11"/>
když on byl pryč; znal pevnost jejich svazku.<br class="calibre11"/>
Myšlenky toho druhu sotva znaje,<br class="calibre11"/>
tančil a žil s ní, jezdil na turnaje,<br class="calibre11"/>
a v tom svém blahu ať si tedy žije!<br class="calibre11"/>
A co teď ty, můj chorý Aurelie?</p>

<p class="mlpverse">Tak zesláblý a blouzněním se pleta<br class="calibre11"/>
ubohý Aurel stonal po dvě léta,<br class="calibre11"/>
než na nohy moh postavit se zase.<br class="calibre11"/>
A bez útěchy chřadl by v tom čase,<br class="calibre11"/>
nemíti bratra, jenž byl učenec<br class="calibre11"/>
a jemuž svěřil celou tu svou věc,<br class="calibre11"/>
neb jinému si říci netroufal,<br class="calibre11"/>
že jeho nemoc způsobil jen žal,<br class="calibre11"/>
a skrýval svoji lásku tajněji<br class="calibre11"/>
než Pamphilus cit ke Galateji.<br class="calibre11"/>
Napohled zdráv byl, ale břitká střela<br class="calibre11"/>
hluboko v srdci zaražena tkvěla.<br class="calibre11"/>
A dobře víte, rány toho tvaru<br class="calibre11"/>
se velmi špatně léčí u felčarů,<br class="calibre11"/>
když nenajdou a nevytáhnou šíp.<br class="calibre11"/>
Ten bratr plakal, namáhal svůj vtip,<br class="calibre11"/>
až vzpomněl si, jak myšlenka tak míjí,<br class="calibre11"/>
že v Orleansu, když byl ve Francii<br class="calibre11"/>
a studoval tam, mnoha studentům<br class="calibre11"/>
nedal spát různý neobvyklý um,<br class="calibre11"/>
že prohledali každý kout a skryt,<br class="calibre11"/>
kde tajných věd se mohli dopídit,<br class="calibre11"/>
a že tam jednou viděl za studií,<br class="calibre11"/>
v tom Orleansu, knihu o magii,<br class="calibre11"/>
kteroužto jeho přítel přechovával,<br class="calibre11"/>
jenžto tím časem bakalář byl práva<br class="calibre11"/>
(třebaže jinou vědu rozvinul tu)<br class="calibre11"/>
a měl tu knihu tajně ve svém pultu.<br class="calibre11"/>
O různých tricích psaly její runy,<br class="calibre11"/>
tak o dvaceti osmi bytech Luny,<br class="calibre11"/>
i jiných nesmyslů tam bylo pár,<br class="calibre11"/>
jež neceníme dneska za krejcar;<br class="calibre11"/>
vždyť svatá církev nechce, aby víře<br class="calibre11"/>
škodila tahle kouzla od kejklíře.<br class="calibre11"/>
A když si vzpomněl na tohleto dílo,<br class="calibre11"/>
hned se mu v prsou srdce roztančilo.<br class="calibre11"/>
„Můj bratr,“ řekl potají sám sobě,<br class="calibre11"/>
„vyléčen bude nyní v krátké době;<br class="calibre11"/>
jsou jisté vědy, o nichž každý neví,<br class="calibre11"/>
jež vyvolají nejrůznější zjevy.<br class="calibre11"/>
Při slavnostech prý umní kejklíři,<br class="calibre11"/>
jak slýchával jsem, často rozvíří<br class="calibre11"/>
své umění; ve velké světlé síni<br class="calibre11"/>
vykouzlí vodu, stvoří loďku při ní<br class="calibre11"/>
a veslují tam; jiný jejich jev<br class="calibre11"/>
vypadá zase jako hrozný lev;<br class="calibre11"/>
tu přičarují louku, samý květ;<br class="calibre11"/>
tu révu s hrozny, radost pohledět;<br class="calibre11"/>
jindy zas hradu kamenného vizi;<br class="calibre11"/>
a zachce se jim — a zas všechno zmizí.<br class="calibre11"/>
Tak se to lidem zdá po jejich vůli.</p>

<p class="mlpverse">Jsem rozhodnut. A nyní, vynajdu-li<br class="calibre11"/>
tam v Orleansu svého tovaryše,<br class="calibre11"/>
jenž zpytovával všechny Luny skrýše<br class="calibre11"/>
a z něhož stal se studovaný mág,<br class="calibre11"/>
bratrovi získám jeho lásku tak.<br class="calibre11"/>
Mág dokáže přec vyvolati zdání,<br class="calibre11"/>
že útesy a skály při Bretani<br class="calibre11"/>
pohltil všechny dravý mořský proud,<br class="calibre11"/>
že přes ně mohou volně lodi plout,<br class="calibre11"/>
a nechat to tak týden nebo dva.<br class="calibre11"/>
Tak skončila by muka bratrova;<br class="calibre11"/>
vždyť to by rázem přinutilo paní<br class="calibre11"/>
dodržet slib — či sklidit pohrdání.“</p>

<p class="mlpverse">Avšak nač o tom mluvit ještě dál?<br class="calibre11"/>
K bratrovu loži ihned pospíchal<br class="calibre11"/>
a řekl mu, co čeká v Orleansu;<br class="calibre11"/>
a bratr z lože vyskočil v tu ránu<br class="calibre11"/>
a vyrazil hned, veden nadějí,<br class="calibre11"/>
že brzy už mu bude volněji.</p>

<p class="mlpverse">A když se k městu tak už přiblížili,<br class="calibre11"/>
že neměli tam ani celou míli,<br class="calibre11"/>
potkal je student, který s rutinou<br class="calibre11"/>
je pozdravil hned plynnou latinou<br class="calibre11"/>
a povídal jim věci k podivení.<br class="calibre11"/>
„Vím,“ děl, „co chcete, tajno mi to není.“<br class="calibre11"/>
A dřív než ušli krok jen k Orleansu,<br class="calibre11"/>
jim oznámil, co mají právě v plánu.</p>

<p class="mlpverse">Bretoňský mudřec vyptával se hned<br class="calibre11"/>
na spolužáky ze studentských let<br class="calibre11"/>
a uslyšel, že ty už hlína tlačí,<br class="calibre11"/>
i prolil pro ně mnohou slzu v pláči.</p>

<p class="mlpverse">Když Aurelius viděl, co se děje,<br class="calibre11"/>
hned ze sedla a vedle čaroděje<br class="calibre11"/>
až k jeho domu, kde byl pohoštěn<br class="calibre11"/>
jídly a vším, co přát si mohl jen;<br class="calibre11"/>
a Aurelius za celý svůj věk<br class="calibre11"/>
tak přepychový nezřel příbytek.</p>

<p class="mlpverse">Mág ukázal mu ještě před večeří<br class="calibre11"/>
lesy a parky přeplněné zvěří;<br class="calibre11"/>
jeleny viděl s mocným parožím,<br class="calibre11"/>
že většího si sotva někdy všim,<br class="calibre11"/>
viděl, jak sto jich na kusy rvou psi,<br class="calibre11"/>
jak jiní v krvi s šípem zápasí.<br class="calibre11"/>
Pak zmizela ta zvěř a celý les<br class="calibre11"/>
a podle řeky sokolník se nes<br class="calibre11"/>
a sokoli tam štvali vodní ptáky.<br class="calibre11"/>
Rytířský turnaj potom viděl taky;<br class="calibre11"/>
a potom ještě viděl v blahém klamu<br class="calibre11"/>
při tanci svoji milovanou dámu<br class="calibre11"/>
a zdálo se mu, sám že tančí s ní.<br class="calibre11"/>
Potom ten mistr toho mámení<br class="calibre11"/>
zatleskal, vida k večeři čas právě,<br class="calibre11"/>
a adieu! už bylo po zábavě.<br class="calibre11"/>
A přece na krok nehnuli se z bytu,<br class="calibre11"/>
když viděli tak zvláštní zjevení tu,<br class="calibre11"/>
leč ve studovně tiše v příšeří<br class="calibre11"/>
s knihami byli jenom oni tři.</p>

<p class="mlpverse">A poté mistr zvolal na fámula,<br class="calibre11"/>
jak na večeři příprava se hnula:<br class="calibre11"/>
„Už do hodiny minuty se krátí,<br class="calibre11"/>
co kázal jsem vám jídlo přichystati,<br class="calibre11"/>
když se mnou přišli ti dva páni ctní<br class="calibre11"/>
do studovny mé, síně knihovní.“</p>

<p class="mlpverse">„Vše hotovo je, pánům libo-li,“<br class="calibre11"/>
děl fámulus, „jen račte k tabuli!“</p>

<p class="mlpverse">„Dobře,“ děl mág, „nuž, pojďme k jídlu s chutí,<br class="calibre11"/>
v lásce je třeba časem oddychnutí.“</p>

<p class="mlpverse">Pak po jídle se jali rokovat,<br class="calibre11"/>
jaký má dostat onen mistr plat,<br class="calibre11"/>
když všechny skály budou odstraněny<br class="calibre11"/>
od Girondy až k vyústění Seiny.<br class="calibre11"/>
Potíže dělal; říkal při své spáse,<br class="calibre11"/>
pod tisíc liber že prý nepoddá se<br class="calibre11"/>
a že i potom velmi nerad jen!</p>

<p class="mlpverse">Leč Aurelius zvolal unesen<br class="calibre11"/>
svou nadějí: „Vzal tisíc liber ďas!<br class="calibre11"/>
Celičkým světem odměnil bych vás,<br class="calibre11"/>
míti tu moc a býti světa vládce!<br class="calibre11"/>
Mé slovo na to, shodneme se hladce,<br class="calibre11"/>
mějte svůj plat, když vše je ujednáno!<br class="calibre11"/>
Však nejpozději jeďme zítra ráno,<br class="calibre11"/>
nejevte nedbalost či malou snahu!“</p>

<p class="mlpverse">„Ne,“ řek ten mudrc, „dejte na přísahu!“</p>

<p class="mlpverse">A tak si Aurel vlezl do postele<br class="calibre11"/>
a po celou noc spalo se mu skvěle<br class="calibre11"/>
a cítil už v té blahé naději,<br class="calibre11"/>
jak starosti a žal se ztrácejí.</p>

<p class="mlpverse">A ráno, den když v ložnici jim vnik,<br class="calibre11"/>
hned Aurelius a ten kouzelník<br class="calibre11"/>
se do Bretaně dali k svému cíli<br class="calibre11"/>
a v jednom místě se tam usídlili;<br class="calibre11"/>
jak staré knihy praví ve zmínce,<br class="calibre11"/>
bylo to v mrazech prostřed prosince.</p>

<p class="mlpverse">Phoebus byl stár a jako mosaz zašlý,<br class="calibre11"/>
ač ve výšce když dříve jste ho našli,<br class="calibre11"/>
jak lesklé zlato zářila tvář boha;<br class="calibre11"/>
teď ve znamení klesl Kozoroha,<br class="calibre11"/>
a řeknu rovnou, nebylo s ním nic.<br class="calibre11"/>
Mráz, chladný dešť a příval plískanic<br class="calibre11"/>
vyhnaly zeleň z každé zahrady.<br class="calibre11"/>
U ohně seděl Janus dvoubradý,<br class="calibre11"/>
rty smáčel ve svém rohu ve víně,<br class="calibre11"/>
solené maso jedl ze svině,<br class="calibre11"/>
a každý se už těšil na Vánoce.</p>

<p class="mlpverse">Náš Aurel velmi úslužně a krotce<br class="calibre11"/>
pobízel mistra, aby ze vší síly<br class="calibre11"/>
a s veškerým svým uměním a pílí<br class="calibre11"/>
odstranil z jeho srdce bolnou křeč,<br class="calibre11"/>
že jinak by je musel proklát meč.</p>

<p class="mlpverse">Ten moudrý mág tak soucitem byl jat,<br class="calibre11"/>
že dnem i nocí hleděl vypátrat<br class="calibre11"/>
pro záměry své nejvhodnější chvíli,<br class="calibre11"/>
kdy čáry by se nejlíp vydařily<br class="calibre11"/>
pomocí kejklí, přeludnými sny<br class="calibre11"/>
(já hvězdopravců neznám termíny),<br class="calibre11"/>
by paní věřila a všichni s ní,<br class="calibre11"/>
že vymizely skály v Bretani<br class="calibre11"/>
či propadly se pod úroveň dna.<br class="calibre11"/>
Až napadla mu doba příhodná<br class="calibre11"/>
pro jeho černou magii a triky,<br class="calibre11"/>
jež zapáchat se zdály pekelníky.<br class="calibre11"/>
Měl opravené toledánské desky,<br class="calibre11"/>
v nichž bez mezer měl urovnány hezky<br class="calibre11"/>
rok jedenkaždý i let celé sumy,<br class="calibre11"/>
dat kořeny pro ty, kdož porozumí,<br class="calibre11"/>
a každé centrum mělo argument<br class="calibre11"/>
a podle proporcí si vybral ten,<br class="calibre11"/>
jímž vypočíst moh nejlíp rovnici.<br class="calibre11"/>
A v osmi sférách spěchal zjistit si,<br class="calibre11"/>
kam hvězda Alnath překročila mez<br class="calibre11"/>
od pevných stálic v hlavě Aries,<br class="calibre11"/>
jejž do deváté sféry řadí zvyk.<br class="calibre11"/>
To vypočetl všechno na puntík.</p>

<p class="mlpverse">Když takto našel první Luny byt,<br class="calibre11"/>
dle proporcí moh další objevit;<br class="calibre11"/>
znal dobře čas, kdy Luna vychází,<br class="calibre11"/>
a doved určit, co má za fázi;<br class="calibre11"/>
a takto našel takový byt Luny,<br class="calibre11"/>
který byl vhodný; rovněž staré runy<br class="calibre11"/>
a obřady měl jistě na zřeteli,<br class="calibre11"/>
jimiž své čáry, kejkle prováděli<br class="calibre11"/>
za oněch časů staří pohané.<br class="calibre11"/>
I nemařil už zbytečně ni dne;<br class="calibre11"/>
na víc než týden mágův klam a mam<br class="calibre11"/>
dal iluzi, že skály jsou ty tam.</p>

<p class="mlpverse">Náš Aurel zatím všecek zoufalý,<br class="calibre11"/>
že nevěděl, svou lásku získá-li,<br class="calibre11"/>
ve dne i v noci čekal na ten div.<br class="calibre11"/>
A když neviděl překážek jak dřív,<br class="calibre11"/>
když skály zmizely i každý tes,<br class="calibre11"/>
tu mistru svému vděčně k nohám kles:<br class="calibre11"/>
„Já, Aurelius, ubohý a štvaný,<br class="calibre11"/>
děkuji vám a Venuši, své paní,<br class="calibre11"/>
že setřeli jste chmury s mého čela.“<br class="calibre11"/>
A zamířil hned nato do kostela,<br class="calibre11"/>
kde věděl, že svou dámu uhlídá.<br class="calibre11"/>
A chvíle vyčkav, pozdravení dá<br class="calibre11"/>
s pokornou tváří, úzkostí se kruše,<br class="calibre11"/>
těmito slovy královně své duše:</p>

<p class="mlpverse">„Má vzácná paní,“ děl ten bolestín,<br class="calibre11"/>
„mou lásku k vám mi kalí strachu stín,<br class="calibre11"/>
že mohu navždy ztratit vaši přízeň.<br class="calibre11"/>
A kdybych pro vás neměl tuto trýzeň,<br class="calibre11"/>
pro kterou zmírám zde, vám u nohou,<br class="calibre11"/>
nesvěřil bych vám slovem bolest svou.<br class="calibre11"/>
Leč musím mluvit, nebo umřít smrtí;<br class="calibre11"/>
chlad váš mě krutě, nevinného, drtí.<br class="calibre11"/>
Lhostejná je vám smrt má bez pochyb,<br class="calibre11"/>
leč varujte se porušit svůj slib!<br class="calibre11"/>
Nechť rozmyslem vás naplní Bůh sám,<br class="calibre11"/>
než zhubíte mne pro mou lásku k vám!<br class="calibre11"/>
Víte, že slib váš naději mi dává;<br class="calibre11"/>
ne že bych se chtěl dovolávat práva,<br class="calibre11"/>
jen v milost vaši naději svou kladu;<br class="calibre11"/>
však víte sama, jak jste v onom sadu<br class="calibre11"/>
slib učinila, jenž mě trýzně zbaví,<br class="calibre11"/>
a slovo své mi dala do zástavy<br class="calibre11"/>
na svoji lásku, Bůh to musí znát,<br class="calibre11"/>
i když té lásky nehoden jsem snad.<br class="calibre11"/>
Paní, teď jde mi víc o vaši čest<br class="calibre11"/>
než o můj život, který v sázce jest.<br class="calibre11"/>
Já provedl, co jste mi uložila,<br class="calibre11"/>
pohleďte sama na výsledek díla!<br class="calibre11"/>
Čiňte, jak chcete, avšak dbejte slova;<br class="calibre11"/>
váš soud mou smrt, či život pro mne chová!<br class="calibre11"/>
Ve vašich rukou je můj život celý;<br class="calibre11"/>
leč vězte jen, že skály vymizely!“</p>

<p class="mlpverse">A odešel. Tak stála, kamenící,<br class="calibre11"/>
že krve by se nedořezal v líci.<br class="calibre11"/>
Kdy vzpomněla by na takovou past!<br class="calibre11"/>
„Žel!“ zoufala, „kdo tušil tuhle strast!<br class="calibre11"/>
Což na mysl mi přijít mohlo dřív,<br class="calibre11"/>
že je to možné, takovýhle div?<br class="calibre11"/>
To přírodě se staví na odpor!“<br class="calibre11"/>
A domů šla co strastiplný tvor.<br class="calibre11"/>
Ze samé hrůzy krok jí těžce váz<br class="calibre11"/>
a hořce lkala po nějaký čas<br class="calibre11"/>
a omdlévala; živoucí však duši<br class="calibre11"/>
neřekla slovem, co ji takhle kruší,<br class="calibre11"/>
neb Arviragus pryč byl v oné době.<br class="calibre11"/>
Tak promlouvala jenom sama k sobě,<br class="calibre11"/>
s pobledlou tváří, všecka zoufalá,<br class="calibre11"/>
tak naříkala na svá muka zlá:</p>

<p class="mlpverse">„Štěstěno, tebe musím obviniti,<br class="calibre11"/>
že zajalas mě náhle do svých sítí;<br class="calibre11"/>
teď jiný způsob vyváznutí nevím,<br class="calibre11"/>
než smrtí svou, anebo pohaněním;<br class="calibre11"/>
když jedno z toho musím zvolit již,<br class="calibre11"/>
to s životem chci rozloučit se spíš,<br class="calibre11"/>
než by mé tělo bylo zneuctěno,<br class="calibre11"/>
než zrušit slib, než ztratit dobré jméno.<br class="calibre11"/>
A smrtí, vím, bych byla vyproštěna.<br class="calibre11"/>
Kolikrát už se ušlechtilá žena<br class="calibre11"/>
anebo panna zabila, ó žel!,<br class="calibre11"/>
když bránily se pohaně svých těl!</p>

<p class="mlpverse">Tak svědčí zprávy z uplynulých dnů.<br class="calibre11"/>
V Athénách třicet zpupných tyranů<br class="calibre11"/>
Fidona jednou sklálo při hostině.<br class="calibre11"/>
A jeho dcery jako otrokyně<br class="calibre11"/>
si dali předvést, nahé, na posměch,<br class="calibre11"/>
pro ukojení choutek, chtíčů všech,<br class="calibre11"/>
a nutili je tančit na dláždění<br class="calibre11"/>
v otcově krvi; ať jsou zatraceni!<br class="calibre11"/>
A proto raděj ubohé ty panny,<br class="calibre11"/>
ze ztráty panenství tak vylekány,<br class="calibre11"/>
skočily v studnu v nestřežené chvíli,<br class="calibre11"/>
jak skripta dí, a tam se utopily.</p>

<p class="mlpverse">Messinští chytli jednou při honu<br class="calibre11"/>
padesát panen z Lacedaimonu,<br class="calibre11"/>
jež ke smilstvu co oběť měly státi.<br class="calibre11"/>
Ni jediná však ze všech padesáti<br class="calibre11"/>
žít nechtěla a všechny dobrovolně<br class="calibre11"/>
smrt volily, než strpěly by svolně<br class="calibre11"/>
to poskvrnění panenského těla.<br class="calibre11"/>
Proč já bych tedy ze smrti strach měla?</p>

<p class="mlpverse">Hle, Aristoklides, hle na tyrana,<br class="calibre11"/>
jejž Stymfalis tak roznítila, panna,<br class="calibre11"/>
že otce jí dal zabít v nočním čase.<br class="calibre11"/>
Hned k Dianinu chrámu utekla se<br class="calibre11"/>
a sochu její chytla pevně tak,<br class="calibre11"/>
že nechtěla ji pustit nikterak;<br class="calibre11"/>
nikdo ji nemoh od ní odervat,<br class="calibre11"/>
až její život za oběť tam pad.<br class="calibre11"/>
Když se i pannám takhle silně příčí<br class="calibre11"/>
být poskvrněny nemravnými chtíči,<br class="calibre11"/>
má se tím spíš, jak myslím, zabít žena,<br class="calibre11"/>
jež manželkou je, než být zneuctěna.</p>

<p class="mlpverse">Co říci jen o ženě Hasdrubala,<br class="calibre11"/>
jež v Kartágu si sama život vzala?<br class="calibre11"/>
Zříc vojsko římské, jak se do bran žene,<br class="calibre11"/>
vrhla se s dětmi rovnou do plamene.<br class="calibre11"/>
Smrt volila spíš nežli pohanu<br class="calibre11"/>
od některého z oněch Římanů.</p>

<p class="mlpverse">Což Lukrécie též se nezabila,<br class="calibre11"/>
když Tarquiniem znásilněna byla?<br class="calibre11"/>
Té Římance též říkal její cit,<br class="calibre11"/>
že pohaněna nesmí dále žít.</p>

<p class="mlpverse">Těch sedm panen v Milétě též hnal<br class="calibre11"/>
do sebevraždy jejich strach a žal,<br class="calibre11"/>
že mají býti znásilněny Galy.<br class="calibre11"/>
Historek, vím, je na sta, jež se staly,<br class="calibre11"/>
jež vyvolala všechny příčina ta.</p>

<p class="mlpverse">Tak zabila se žena Abradata,<br class="calibre11"/>
když padl on, a cedila svou krev<br class="calibre11"/>
do jeho vlastních rozeťatých cév<br class="calibre11"/>
a prohlásila při tom umírání:<br class="calibre11"/>
‚Teď alespoň mě nikdo nepohaní!‘</p>

<p class="mlpverse">Nač zvláště jmenovat zde případ každý?<br class="calibre11"/>
Vždyť tolik spáchalo jich samovraždy,<br class="calibre11"/>
jen aby ušly této pohaně,<br class="calibre11"/>
že to tak bude nejlépe i mně,<br class="calibre11"/>
než abych byla hanbou zneuctěna.<br class="calibre11"/>
Chci Arviragu věrná býti žena<br class="calibre11"/>
a na sebe chci raděj vztáhnout ruce<br class="calibre11"/>
jak dcera Demotiona v té muce,<br class="calibre11"/>
že postihne ji hanba znásilnění.</p>

<p class="mlpverse">Ó Cedase, ach, v jakém roztesknění<br class="calibre11"/>
o smrti dcer tvých čítali jsme zvěsti;<br class="calibre11"/>
zemřely rovněž takto, naneštěstí.<br class="calibre11"/>
A ještě víc snad k litování byla<br class="calibre11"/>
ta thébská panna, jež se zahubila<br class="calibre11"/>
pro Nikanora, pro stejný žal, ach!<br class="calibre11"/>
A jiná dívka, rovněž ve Thébách,<br class="calibre11"/>
již znásilnili Makedonci sprostí,<br class="calibre11"/>
smrtí svou smyla ztrátu nevinnosti.<br class="calibre11"/>
A co říci o ženě Nicerata,<br class="calibre11"/>
jež zabila se stejným studem jata?</p>

<p class="mlpverse">Jak Alkibiadova věrná milá<br class="calibre11"/>
si raději trest smrti vyvolila,<br class="calibre11"/>
než aby on byl zůstal nepohřben.<br class="calibre11"/>
A Alcestis, jak ta byla vzor žen!<br class="calibre11"/>
Hle, Homérova Penelopa, zda<br class="calibre11"/>
tu neslavila celá Helada?<br class="calibre11"/>
A psáno je, že Laodamie,<br class="calibre11"/>
když její manžel padl u Tróje,<br class="calibre11"/>
chtěla v ten den, by sklála smrt i ji.<br class="calibre11"/>
Též ušlechtilou vizme Portii,<br class="calibre11"/>
jež nemohla žít nijak bez Bruta,<br class="calibre11"/>
tak láskou k němu byla přikuta.<br class="calibre11"/>
Hle, Artemisia, tak dokonalá,<br class="calibre11"/>
jež úctě barbarů se těšívala!<br class="calibre11"/>
Královno Teuto, kéž by ženy, hle,<br class="calibre11"/>
v cudnosti tvé se zhlédly zrcadle!<br class="calibre11"/>
A totéž mohu říci o Bílii<br class="calibre11"/>
a Rhodoguně nebo Valérii!“</p>

<p class="mlpverse">Tak Dorigena lkala víc a víc,<br class="calibre11"/>
k smrti se stále při tom chystajíc.</p>

<p class="mlpverse">Leč Arviragus vrátil se noc třetí,<br class="calibre11"/>
ten rytíř ctný, a hledě na dojetí<br class="calibre11"/>
a její pláč, hned ptal se, co ji mrzí.<br class="calibre11"/>
Leč ještě více propuk příval slzí.</p>

<p class="mlpverse">„Ó běda mi, že zrozena jsem byla!<br class="calibre11"/>
Tohle se stalo! To jsem přislíbila!“<br class="calibre11"/>
A vyprávěla všechno, co už znáte;<br class="calibre11"/>
nač opakovat bůhvíkolikráte.</p>

<p class="mlpverse">A na ten nářek téměř zvesela<br class="calibre11"/>
slyšela říci svého manžela:<br class="calibre11"/>
„A nic už víc než to, má ubohá?“</p>

<p class="mlpverse">„Ne!“ zvolala. „Už tohle, u Boha,<br class="calibre11"/>
je přespříliš, i když sám Bůh to chtěl!“</p>

<p class="mlpverse">„Nech spát, co spí, má ženo,“ tak jí děl,<br class="calibre11"/>
„možná, že brzy bude nám zas líp.<br class="calibre11"/>
Leč na mou čest, je třeba splnit slib!<br class="calibre11"/>
Jakože spásu očekávám v Pánu,<br class="calibre11"/>
spíš smrtelnou bych utrpět chtěl ránu,<br class="calibre11"/>
jež poraní mou lásku k vám a cit,<br class="calibre11"/>
než slib abyste měla porušit.<br class="calibre11"/>
Nejvyšší ctnost je vždycky věrnost slovu.“<br class="calibre11"/>
Leč žal tak zmohl duši rytířovu,<br class="calibre11"/>
že řekl jí: „Však smrt by byla trest,<br class="calibre11"/>
kdybys kde o tom, co teď musíš snést,<br class="calibre11"/>
co živa řekla slůvko komukoli!<br class="calibre11"/>
Já už to strpím, i když mě to bolí,<br class="calibre11"/>
a smutek potlačím, že nikdo z lidí<br class="calibre11"/>
té potupy se nikdy nedopídí.“</p>

<p class="mlpverse">A zavolal pak komornou a páže.<br class="calibre11"/>
„Teď s Dorigenou vyjděte,“ jim káže,<br class="calibre11"/>
„a tam ji veďte, kam vám sama poví!“<br class="calibre11"/>
A oni vyšli s těmi jeho slovy,<br class="calibre11"/>
leč nevěděli, kam to vlastně šli;<br class="calibre11"/>
nikdo jim neřek, co tam zamýšlí.</p>

<p class="mlpverse">Mnozí z vás by mu sotva prominuli,<br class="calibre11"/>
že zlovolně jí vnucoval svou zvůli;<br class="calibre11"/>
kdo vlastní ženu takhle v hanbu honí?<br class="calibre11"/>
Však poslyšte, než zapláčete pro ni;<br class="calibre11"/>
líp dopadne snad, než lze uhodnout;<br class="calibre11"/>
a pak, až skončím, proneste svůj soud!</p>

<p class="mlpverse">Náš známý panoš, Aurel řečený,<br class="calibre11"/>
tak poblázněný do Dorigeny,<br class="calibre11"/>
náhodou potkal tu svou krasavici<br class="calibre11"/>
uprostřed města, v ruchu na ulici,<br class="calibre11"/>
když přicházela, míříc k tomu sadu,<br class="calibre11"/>
kde nad sebou mu přislíbila vládu.<br class="calibre11"/>
A on šel rovněž do té zahrady,<br class="calibre11"/>
neboť ji dobře pozoroval vždy,<br class="calibre11"/>
a věděl tak, kdy vycházívá z domu.<br class="calibre11"/>
Teď náhoda však vpravdě chtěla tomu,<br class="calibre11"/>
a tak ji tedy dvorně pozdravil<br class="calibre11"/>
a zeptal se jí, jakýpak má cíl.</p>

<p class="mlpverse">Div nešílíc, mu říci musela:<br class="calibre11"/>
„Tu zahradu, jdu z vůle manžela,<br class="calibre11"/>
dodržet slib svůj, běda mi, ó žel!“</p>

<p class="mlpverse">Ten Aurel nad tím dlouho přemýšlel<br class="calibre11"/>
a soucit veliký ho v srdci jal,<br class="calibre11"/>
když viděl její zoufalství a žal,<br class="calibre11"/>
i s Arviragem, rytířem, jenž ve cti<br class="calibre11"/>
jí poručil si podle slibu vésti,<br class="calibre11"/>
poněvadž nesnes porušení slova.<br class="calibre11"/>
Taková byla lítost Aurelova,<br class="calibre11"/>
že k vyřešení nabídla mu klíč:<br class="calibre11"/>
rozhod se raděj potlačit svůj chtíč,<br class="calibre11"/>
než aby jeho neurvalý čin<br class="calibre11"/>
ublížil dvěma srdcím šlechetným.<br class="calibre11"/>
A proto řekl několika slovy:</p>

<p class="mlpverse">„Řekněte, paní, svému manželovi,<br class="calibre11"/>
že když jsem zřel, jak šlechetně to snáší,<br class="calibre11"/>
a když tak zřím i velkou bolest vaši,<br class="calibre11"/>
že spíše hanbu k škodě své chce snést,<br class="calibre11"/>
než vám dát zrušit slovo a s ním čest,<br class="calibre11"/>
já rozhod se spíš strpěti svůj žal,<br class="calibre11"/>
než mezi vás abych se vměšoval.<br class="calibre11"/>
Tak, paní má, vám vracím do rukou<br class="calibre11"/>
to vaše slovo s vaší zárukou<br class="calibre11"/>
i každý dřívější váš závazek;<br class="calibre11"/>
vašeho slibu navždy jsem se zřek.<br class="calibre11"/>
A nikdy na to slovem nevzpomenu,<br class="calibre11"/>
to slibuji; a tak opouštím ženu,<br class="calibre11"/>
tu nejlepší a vpravdě nejvěrnější,<br class="calibre11"/>
jakou jsem poznal na své pouti zdejší.<br class="calibre11"/>
Tak věrna slovu kéž je každá žena<br class="calibre11"/>
tak jako vy, jak paní Dorigena!<br class="calibre11"/>
I panoš chce být šlechetný v té míře,<br class="calibre11"/>
jako to právě poznal u rytíře.“</p>

<p class="mlpverse">Tu před ním padla s díky na kolena<br class="calibre11"/>
a spěchala hned k choti, přeblažena,<br class="calibre11"/>
říci mu vše, co slyšeli jste právě;<br class="calibre11"/>
a buďte jisti, že byl po té zprávě<br class="calibre11"/>
až k nevypsání potěšen a rád.<br class="calibre11"/>
Co měl bych dále o tom vykládat?</p>

<p class="mlpverse">Teď s Arviragem jeho Dorigena<br class="calibre11"/>
po celý život byla spokojena.<br class="calibre11"/>
Hněv nezkalil už jejich svazek něžný;<br class="calibre11"/>
on si jí vážil s úctou jako kněžny<br class="calibre11"/>
a ona byla věrná napořád.<br class="calibre11"/>
Víc o těch dvou už nelze povídat.</p>

<p class="mlpverse">Aurel, jenž takhle ztratil celé jmění,<br class="calibre11"/>
proklínal chvíli svého narození.<br class="calibre11"/>
„Jak lituji svých ukvapených slov,<br class="calibre11"/>
že v čistém zlatě má ten filosof<br class="calibre11"/>
mít tisíc liber! Ukvapený čine!<br class="calibre11"/>
Co si mám počít! Budu na mizině!<br class="calibre11"/>
Teď musím prodat, co mám po svém otci,<br class="calibre11"/>
a žebrotou jít, nesmím tady v obci<br class="calibre11"/>
pro hanbu zůstat zdejším příbuzným,<br class="calibre11"/>
kdyby mi nějak neulevil s tím.<br class="calibre11"/>
Řeknu mu hned o možnost splácení<br class="calibre11"/>
rok za rokem, vždy k určitému dni,<br class="calibre11"/>
a za ten ohled vroucí mu vzdám dík;<br class="calibre11"/>
a splním slovo, nejsem podvodník!“</p>

<p class="mlpverse">A zlaťáky šel vybrat v srdci truchle;<br class="calibre11"/>
na pět set liber našel ve své truhle<br class="calibre11"/>
a prosil mistra, aby nebyl krutý,<br class="calibre11"/>
že splatí zbytek do určité lhůty,<br class="calibre11"/>
řka: „Drahý mistře, do dnešního dne<br class="calibre11"/>
jsem vždycky držel slovo, věřte mně<br class="calibre11"/>
a smilujte se; svědkem buď mi Bůh,<br class="calibre11"/>
že zaplatím vám celičký svůj dluh,<br class="calibre11"/>
ať je můj osud potom jakýkoli,<br class="calibre11"/>
byť šel bych nahý o žebrácké holi!<br class="calibre11"/>
Kdybyste chtěl však na záruku snad<br class="calibre11"/>
dva či tři roky s dluhem posečkat,<br class="calibre11"/>
jsem zachráněn; vždyť jinak, mistře ctěný,<br class="calibre11"/>
musel bych prodat statek poděděný.“</p>

<p class="mlpverse">Ten filosof jej vyslech nejdříve<br class="calibre11"/>
a klidně pravil v odpovědi své:<br class="calibre11"/>
„Což nesplnil jsem naše ujednání?“<br class="calibre11"/>
„Jistě,“ řek Aurel, „přesně podle přání.“<br class="calibre11"/>
„A nedosáh jste, jak jste chtěl, své dámy?“<br class="calibre11"/>
„Ne,“ žalně vzdychl Aurel se slzami.<br class="calibre11"/>
„A proč?“ mág ptal se. „Řekněte mi, lze-li!“</p>

<p class="mlpverse">I vyprávěl mu Aurel příběh celý;<br class="calibre11"/>
už znáte jej do posledního slova,<br class="calibre11"/>
nač tedy všechno omílat to znova?</p>

<p class="mlpverse">Řek: „Arviragus šlechetně by spíš<br class="calibre11"/>
až do smrti nes bolest svou a kříž,<br class="calibre11"/>
než zrušila by slovo jeho žena.“<br class="calibre11"/>
Řek, v jakých mukách byla Dorigena,<br class="calibre11"/>
jak bránila se zradě manžela,<br class="calibre11"/>
že vlastní rukou spíš by zemřela,<br class="calibre11"/>
jen aby tomu slibu uklouzla.<br class="calibre11"/>
„Jak vzpomenout si mohla na kouzla!<br class="calibre11"/>
Soucit mě jal, že stejně nezištně,<br class="calibre11"/>
jako on prve poslal ženu mně,<br class="calibre11"/>
já poslal jemu ji zas nazpátek.<br class="calibre11"/>
A to je vše, už nemám, co bych řek.“</p>

<p class="mlpverse">„Můj drahý bratře,“ řekl mu ten mág,<br class="calibre11"/>
„on šlechetný byl a vy právě tak.<br class="calibre11"/>
Hle na panoše a hle na rytíře!<br class="calibre11"/>
Však dopomoz mi Pánbůh při mé víře;<br class="calibre11"/>
i učenec být může ušlechtilý,<br class="calibre11"/>
jako vy dva jste navzájem si byli!</p>

<p class="mlpverse">Mějte těch tisíc liber ode mne,<br class="calibre11"/>
jak vyrost byste právě ze země<br class="calibre11"/>
a nevěděl, že někdy jsme se sešli.<br class="calibre11"/>
Nevezmu od vás, pane, ani grešli<br class="calibre11"/>
za ten svůj um a práci trpělivou.<br class="calibre11"/>
Dost platil jste mi za jídlo a pivo;<br class="calibre11"/>
to postačí, tak buďte zdráv a sbohem!“<br class="calibre11"/>
A na cestu se vydal se svým koněm.</p>

<p class="mlpverse">A teď bych se vás pozeptat chtěl, páni,<br class="calibre11"/>
než dál se hneme, rcete mi své zdání,<br class="calibre11"/>
kdo nejvíce vás dojal šlechetností?<br class="calibre11"/>
Povídka končí, já jsem řekl dosti.</p>

</div>
</body>
</html>