<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Canterburské povídky</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection3">
<h2 class="mlpuroven2basne">Povídka sluhy kanovníkova</h2>

<p class="mlpverse">Když tento svatý příběh skončen byl<br class="calibre11"/>
a my ujeli nějakých pět mil,<br class="calibre11"/>
u Boughtonu na lukách se začal hnát<br class="calibre11"/>
za námi člověk, černočerný šat<br class="calibre11"/>
halil mu bílou komži navespod.<br class="calibre11"/>
Najatý jeho grošák cedil pot<br class="calibre11"/>
a tak se svítil, že to byl až strach;<br class="calibre11"/>
měl na tři míle ostruh v slabinách.<br class="calibre11"/>
I jeho sluhy kůň se stejně štval<br class="calibre11"/>
a tak se potil, že až klopýtal.<br class="calibre11"/>
Náprsník pěna kryla mu — a jaká! —<br class="calibre11"/>
až zkropenatěl od ní jako straka.<br class="calibre11"/>
Dvojitá brašna od sedla mu padla,<br class="calibre11"/>
to byla, zdá se, všechna zavazadla.<br class="calibre11"/>
Nalehko, letně, vyjel si ten pán.<br class="calibre11"/>
Já v duchu dumal, jsa tím upoután,<br class="calibre11"/>
co je to zač; až potom jsem si všim,<br class="calibre11"/>
že nosí kuklu s pláštěm přišitým;<br class="calibre11"/>
a nakonec ten dojem ve mně vznik,<br class="calibre11"/>
že nějaký to bude kanovník.<br class="calibre11"/>
Na stužce klobouk spad mu do zátylí,<br class="calibre11"/>
vždyť nejel krokem ani klusem; pílil<br class="calibre11"/>
za námi hurtem, zbrklý byl to cval.<br class="calibre11"/>
List lopuchový do kukly si dal,<br class="calibre11"/>
to před potem a před horkem prý chrání.<br class="calibre11"/>
Potil se ale, až byl k popukání!<br class="calibre11"/>
Jak kdybys destiloval řebříček<br class="calibre11"/>
a jitrocel, tak pot mu s čela tek.<br class="calibre11"/>
A muž ten zvolal, když se dostal blíž:<br class="calibre11"/>
„Bůh, panstvo veselé, vás ochraniž!<br class="calibre11"/>
Bodal jsem koně, hnal se o překot<br class="calibre11"/>
jen kvůli vám, a je-li vám to vhod,<br class="calibre11"/>
rád bych se, páni, poveselil s vámi!“</p>

<p class="mlpverse">I jeho sluha pravil s úklonami:<br class="calibre11"/>
„Když, vzácní páni, vyjeli jste zrána<br class="calibre11"/>
z té hospody, já upozornil pána<br class="calibre11"/>
a mistra svého, a on v okamžení<br class="calibre11"/>
zatoužil po vás, má rád pobavení<br class="calibre11"/>
a taškařici nikdy nezkazí.“</p>

<p class="mlpverse">„Ať Bůh tě za to, brachu, provází,“<br class="calibre11"/>
děl hostinský náš, „neboť, jak se zdá,<br class="calibre11"/>
tvůj pán si vtipem s nikým nezadá<br class="calibre11"/>
a šprýmař, sázím, z očí hledí mu.<br class="calibre11"/>
Může dát cestou něco k lepšímu,<br class="calibre11"/>
čím společnost by pomoh rozesmát?“</p>

<p class="mlpverse">„Kdo, pane? Pán můj? Nechci vám tu lhát,<br class="calibre11"/>
pokud jde jen o legraci a šprým,<br class="calibre11"/>
to zná ažaž; ten, kdo by žil však s ním<br class="calibre11"/>
tak jako já a poznal ho tak líp,<br class="calibre11"/>
žas by, kam sahá jeho um a vtip<br class="calibre11"/>
v každičké věci, kterou jednou zkusí!<br class="calibre11"/>
Ten, pánové, vám umí tropit kusy,<br class="calibre11"/>
co z vás by, myslím, sotva někdo sved,<br class="calibre11"/>
kdyby ho pán můj k tomu nepřived.<br class="calibre11"/>
Jak nic se zdá, však tvrdím — v zájmu všech<br class="calibre11"/>
by bylo blíž ho znát, všem na prospěch —<br class="calibre11"/>
a vsadím všechno pozemské své jmění,<br class="calibre11"/>
že známost s ním by nikdo nevyměnil<br class="calibre11"/>
za pytel zlata, neboť, jak jsem řek,<br class="calibre11"/>
je to až div, jaký má úsudek;<br class="calibre11"/>
co zmůže on, to nikdo nezmůže.“</p>

<p class="mlpverse">„Hm, copak je to tedy za muže?“<br class="calibre11"/>
děl hostinský náš. „Je snad učenec?“</p>

<p class="mlpverse">„Co, učenec? V tom vězí větší věc!“<br class="calibre11"/>
ten sluha řek. „Když libo, vážení,<br class="calibre11"/>
hned naznačím vám jeho umění.<br class="calibre11"/>
Můj pán by uměl, tolik řeknu vám<br class="calibre11"/>
(však vše, co umí, nevím ani sám,<br class="calibre11"/>
a poznal jsem trik jeho ledakterý!),<br class="calibre11"/>
kraj, kterým jedem, až ke Canterbury,<br class="calibre11"/>
obrátit naráz celý naruby,<br class="calibre11"/>
odhalit jeho vnitřní útroby<br class="calibre11"/>
a stříbrem je či zlatem vydláždit!“</p>

<p class="mlpverse">„Pozdrav tě!“ ztratil hostinský náš klid,<br class="calibre11"/>
když vyslech tohle, všecek překvapen.<br class="calibre11"/>
„Tady mi někde něco neklape!<br class="calibre11"/>
Je-li tvůj pán tak velký vědátor,<br class="calibre11"/>
má-li být ctěn a sloužit jako vzor,<br class="calibre11"/>
proč nedbá o sebe, proč je tak sešlý?<br class="calibre11"/>
Plášť, který stojí za zlámanou grešli,<br class="calibre11"/>
a pro něho? Ať přijdu o zdraví,<br class="calibre11"/>
jestli to není hadr děravý!<br class="calibre11"/>
Proč záplatu si lípá na záplatu,<br class="calibre11"/>
jestli má možnost nakoupit si šatů,<br class="calibre11"/>
když umí to, cos nám tu vyprávěl?<br class="calibre11"/>
To, milý brachu, to bych vědět chtěl!“</p>

<p class="mlpverse">„Proč?“ sluha řek. „Co mě se ptát je platné?<br class="calibre11"/>
Ten, pánbůhví, už nikdy nezbohatne!<br class="calibre11"/>
(Nerad bych ale něco odvolával,<br class="calibre11"/>
pst! proto před ním, udělal by kravál!)<br class="calibre11"/>
Má rozumu až moc, to myslím já,<br class="calibre11"/>
a všeho moc, jak víme, škodívá,<br class="calibre11"/>
a jak dí učenci, se mění v hřích.<br class="calibre11"/>
A v tom je pán můj hlupák, řekl bych.<br class="calibre11"/>
Člověk, co mívá příliš velký um,<br class="calibre11"/>
je někdy sváděn k špatným záměrům,<br class="calibre11"/>
a můj pán taky, až mě jímá zlost.<br class="calibre11"/>
Pánbůh to naprav, už jsem řekl dost!“</p>

<p class="mlpverse">„Nic naplat, brachu,“ hostinský náš řek,<br class="calibre11"/>
„je-li tvůj pán ten vtipu výlupek,<br class="calibre11"/>
který ti stál za tolik orací,<br class="calibre11"/>
pověz nám, co má vlastně na práci?<br class="calibre11"/>
A řekni nám, kde má ten pán tvůj byt?“</p>

<p class="mlpverse">„Na kraji města,“ sluha hned se chyt,<br class="calibre11"/>
„v těch doupatech a slepých uličkách,<br class="calibre11"/>
kam stáh se lapka kdejaký a vrah,<br class="calibre11"/>
co ukrývá své temné živobytí<br class="calibre11"/>
a na světlo a před lidi se štítí;<br class="calibre11"/>
a tak i my, když pravdu říct už mám.“</p>

<p class="mlpverse">„A,“ hostinský děl, „když už se tě ptám,<br class="calibre11"/>
proč ve tváři tak špatnou barvu máš?“</p>

<p class="mlpverse">„Při svatém Petru! Sper to satanáš!“<br class="calibre11"/>
vykřik ten sluha, „foukám celý den<br class="calibre11"/>
do výhně, ta je příčinou všech změn!<br class="calibre11"/>
Zrcadlo? Pane, nemám chvilku na to,<br class="calibre11"/>
učím se těžce rozmnožovat zlato.<br class="calibre11"/>
Mísíme, třeme, oči u plamene,<br class="calibre11"/>
nadarmo ale vpřed nás touha žene,<br class="calibre11"/>
nevyjde nikdy naše zbožné přání.<br class="calibre11"/>
Leč v mnoha lidech vzbuzujeme zdání<br class="calibre11"/>
a půjčujem si zlato; libru snad<br class="calibre11"/>
či dvě, či tucet, co kdo může dát,<br class="calibre11"/>
a necháme je myslet, my že hravě<br class="calibre11"/>
tu jednu libru proměníme na dvě!<br class="calibre11"/>
Je to jen lež, leč máme naději,<br class="calibre11"/>
že naše zkoušky jednou uspějí.<br class="calibre11"/>
Však věda před námi tak rychle kvačí,<br class="calibre11"/>
že naše námaha jí nepostačí,<br class="calibre11"/>
že vždycky se nám někde vytrácí,<br class="calibre11"/>
a nakonec z nás budou žebráci.“</p>

<p class="mlpverse">Zatímco sluha s takovou si ved,<br class="calibre11"/>
ten kanovník se přitočil a hned<br class="calibre11"/>
pln podezření našpičatil uši.<br class="calibre11"/>
Jak říká Cato: provinilec tuší<br class="calibre11"/>
v každičkém slově, ať jde o cokoli,<br class="calibre11"/>
že se to týká toho, co ho bolí.<br class="calibre11"/>
A tak ho tedy hnalo podezření<br class="calibre11"/>
blíž k sluhovi a k jeho klábosení.<br class="calibre11"/>
A když ho zaslech, hnedka ztropil hluk:<br class="calibre11"/>
„Tak dost už toho! Dál už ani muk!<br class="calibre11"/>
A jestli ne, tak zpřerážím ti kosti!<br class="calibre11"/>
Špiníš mě tady v téhle společnosti<br class="calibre11"/>
a odhaluješ to, co měl bys krýt!“</p>

<p class="mlpverse">„Tak?“ udělal náš hostinský. „Jen klid!<br class="calibre11"/>
Nic nedbej na hrozby a mluv jen dál!“</p>

<p class="mlpverse">A sluha na to: „Nač bych se ho bál?“</p>

<p class="mlpverse">A kanovník, když viděl, co se děje,<br class="calibre11"/>
že sluha vyzradí ty jeho reje,<br class="calibre11"/>
pryč rychle ujel, pro hanbu a vztek.</p>

<p class="mlpverse">„Teď povím všechno,“ na to sluha řek,<br class="calibre11"/>
„teď zažijete pěkný žert a špás.<br class="calibre11"/>
Když už je pryč, tak ať ho vezme ďas!<br class="calibre11"/>
Ať by mi strkal měďáky či zlato,<br class="calibre11"/>
já jsem s ním skončil, páni, slovo na to!<br class="calibre11"/>
To on mě přived do té šlamastyky;<br class="calibre11"/>
ať pojde v hanbě za ty svoje triky!<br class="calibre11"/>
To není pro mě, tahle chytristika,<br class="calibre11"/>
to dobře vím, ať kdo chce co chce říká.<br class="calibre11"/>
A přece, přes tu dřinu, strast a žal<br class="calibre11"/>
a pot a smůlu jsem se nesebral<br class="calibre11"/>
a nemoh jsem se vymotat z těch chyb.<br class="calibre11"/>
Teď aby Pánbůh osvítil můj vtip<br class="calibre11"/>
a já vám uměl všechno povědět!<br class="calibre11"/>
Leč aspoň kousek vypovím vám teď;<br class="calibre11"/>
když pán je pryč, já s jeho uměním<br class="calibre11"/>
nic nechci tajit, povím vám, co vím.“</p>

<h3 class="mlpuroven3basne" id="sigil_toc_id_22">Začíná se část první</h3>

<p class="mlpverse">U kanovníka sloužím sedm let,<br class="calibre11"/>
nevím však víc než předtím z jeho věd.<br class="calibre11"/>
Vše, co jsem měl, jsem ztratil docela,<br class="calibre11"/>
a Bůh ví, mnohý ztratil víc než já!<br class="calibre11"/>
J já, jenž kdysi oblékal si rád<br class="calibre11"/>
čisté a pěkné odění a šat,<br class="calibre11"/>
teď na hlavě mám starou nohavici,<br class="calibre11"/>
a ruměnec, co záříval mi v líci,<br class="calibre11"/>
teď pobledl v tu olověnou šeď.<br class="calibre11"/>
A to je vše, co jsem s tou vědou sved.<br class="calibre11"/>
Od výhně víčka cukavě se chvějí;<br class="calibre11"/>
tak dopracují všichni zlatoději!<br class="calibre11"/>
Do naha um ten šalebný mě svlek,<br class="calibre11"/>
že nemám pranic, žádný majetek;<br class="calibre11"/>
a ještě vězím po krk ve dluzích<br class="calibre11"/>
za vypůjčené zlato, že se z nich,<br class="calibre11"/>
co budu živ, už nikdy nevymotám.<br class="calibre11"/>
Ať každý vidí, jaká je to slota!<br class="calibre11"/>
A každý, kdo by na ni sázet chtěl,<br class="calibre11"/>
svůj blahobyt tím poslal do pekel,<br class="calibre11"/>
a Pánbůh ví, už nebude mu líp,<br class="calibre11"/>
jen měšec vyprázdní a zratí vtip.<br class="calibre11"/>
A jakmile ten červ ho nahlodá,<br class="calibre11"/>
když ztratí své, tu cizí v sázku dá<br class="calibre11"/>
a ještě bude druhé ponoukat,<br class="calibre11"/>
by klesli tam, kam on sám dříve pad.<br class="calibre11"/>
Vždyť darebáka vždycky potěší,<br class="calibre11"/>
když bližní stihne žalost nejtěžší,<br class="calibre11"/>
jak mě to učil jeden moudrý muž.<br class="calibre11"/>
Ale teď dál, o našem díle už.</p>

<p class="mlpverse">Když jsme v té černé skřítčí kuchyni,<br class="calibre11"/>
mudrce mníme, že z nás učiní,<br class="calibre11"/>
tak šroubovaně zazní naše řeč.<br class="calibre11"/>
A foukám do ohně, až cítím křeč.<br class="calibre11"/>
Nač vzpomínat si nyní na proporce,<br class="calibre11"/>
v nichž při pokusech směs nám vřela horce,<br class="calibre11"/>
a kolik stříbra pokus pohltil —<br class="calibre11"/>
pět či šest uncí, nebo jiný díl?<br class="calibre11"/>
Nač vyprávět, těch přísad co tu je,<br class="calibre11"/>
čerň z kostí, kyz a různé okuje,<br class="calibre11"/>
a jak vše jemně rozemleto v prach<br class="calibre11"/>
pak v hliněných se praží tyglíkách,<br class="calibre11"/>
když přidali jsme drahý pepř a sůl<br class="calibre11"/>
k těm práškům, jichž jsem právě vzpomenul,<br class="calibre11"/>
a jak pak ze skla přijde na to báň;<br class="calibre11"/>
co jiných přístrojů měl ten můj pán;<br class="calibre11"/>
či jak se tyglík s bání zapečetí,<br class="calibre11"/>
vzduch aby nemoh nikde ucházeti;<br class="calibre11"/>
jak nejdřív oheň mírný a pak větší<br class="calibre11"/>
je třeba rozdmýchat a s jakou péčí<br class="calibre11"/>
je třeba sublimovat; s jakou chutí<br class="calibre11"/>
jsme žíhali ty amalgámy rtuti,<br class="calibre11"/>
jež známa je též Merkurův co kov.<br class="calibre11"/>
Leč nadarmo! Je o tom škoda slov.<br class="calibre11"/>
Náš auripigment, rtuťný sublimát,<br class="calibre11"/>
klejt mletý v porfyru nám nechtěl dát,<br class="calibre11"/>
přes všechny proporce, za čím jsme šli,<br class="calibre11"/>
a marně jsme se jenom pachtili.<br class="calibre11"/>
Ni vytvoření přirozených plynů,<br class="calibre11"/>
ni pevná hmota, pranic naši dřinu<br class="calibre11"/>
nám neosladilo a každý tah<br class="calibre11"/>
znamenal ztrátu nadějí a snah.<br class="calibre11"/>
A všechna vydání vzal taky ďas<br class="calibre11"/>
a na holičkách se vším nechal nás.</p>

<p class="mlpverse">A ještě mnohé bylo třeba k práci<br class="calibre11"/>
při rozličných těch našich operacích.<br class="calibre11"/>
I když sám neznám všech těch věcí jména,<br class="calibre11"/>
vždyť jsem jen prostá hlava neučená,<br class="calibre11"/>
řeknu vám o nich jen tak bez pořádku,<br class="calibre11"/>
jak se mi v hlavě vynořují v zmatku:<br class="calibre11"/>
měděnka, borax, všelijaké hlíny<br class="calibre11"/>
a mnoho nádob ze skla, z kameniny,<br class="calibre11"/>
a baňky na moč, různé digestoře,<br class="calibre11"/>
křivulí, retort, fiól celé moře,<br class="calibre11"/>
a tyglíky a různé jiné zrůdy,<br class="calibre11"/>
moc drahé za troník i se vším všudy.<br class="calibre11"/>
Nač všechno jmenovat, sám ďábel tluč<br class="calibre11"/>
teď krevel na roztok i býčí žluč,<br class="calibre11"/>
arzén a ledek nebo sirný květ!<br class="calibre11"/>
I o bylinách moh bych vyprávět,<br class="calibre11"/>
řepíku, měsíčkách a baldriánu,<br class="calibre11"/>
kdybych však začal, tak už nepřestanu.<br class="calibre11"/>
Náš kahan hořel celý den a noc<br class="calibre11"/>
a ved nás k cíli — jenom mít tu moc!<br class="calibre11"/>
Pec naše žhnula samou kalcinací,<br class="calibre11"/>
vřel stříbrotvorný roztok v destilaci;<br class="calibre11"/>
i nehašené vápno, bílek, křída,<br class="calibre11"/>
jíl, prach a moč hned hnůj a popel střídal,<br class="calibre11"/>
a sanytr a vitriol a vosk,<br class="calibre11"/>
a oheň měnil různě výhřevnost,<br class="calibre11"/>
z dřeva i z uhlí; potaš, sůl a louh;<br class="calibre11"/>
měls hmotu praženou i sráženou;<br class="calibre11"/>
vlas, žíně s hlínou, kamenec a sklo,<br class="calibre11"/>
slad, vinný kámen, droždí, kvasidlo<br class="calibre11"/>
a realgar a jiných látek porci<br class="calibre11"/>
jak na absorpci, tak i na resorpci.<br class="calibre11"/>
A dělali jsme stříbra citrinaci<br class="calibre11"/>
a cementaci a též fermentaci<br class="calibre11"/>
ve zkumavkách i v kadlubech — a víc!</p>

<p class="mlpverse">A poznal jsem též, to bych vám chtěl říc,<br class="calibre11"/>
sedmero těles a též duchů čtvero,<br class="calibre11"/>
jak, podle mistra, za sebou se berou:<br class="calibre11"/>
Tak první duch je rtuť a za ním pak<br class="calibre11"/>
jde arzenik a třetí salmiak<br class="calibre11"/>
a čtvrtý z nich a poslední je síra.<br class="calibre11"/>
A teď těch sedm těles všehomíra:<br class="calibre11"/>
Sol, to je zlato, Luna stříbro buď,<br class="calibre11"/>
Mars železo a Merkur zas je rtuť,<br class="calibre11"/>
olovo Saturn, Jupiter je cín,<br class="calibre11"/>
měď Venuše; a já jsem tátův syn!</p>

<p class="mlpverse">Kdo pustil se v to kleté řemeslo,<br class="calibre11"/>
jen prázdné kapsy vždy mu vyneslo,<br class="calibre11"/>
a vše, co vloží do něho a dodá,<br class="calibre11"/>
je ztraceno a je to věčná škoda.<br class="calibre11"/>
Ať ten, kdo chce být lidem pro blázny,<br class="calibre11"/>
se zlatodějstvím dneska poblázní;<br class="calibre11"/>
máš-li co v truhle a chceš o to přijít,<br class="calibre11"/>
jen přistup blíž a uč se alchymii!</p>

<p class="mlpverse">Což ale nikdo um ten nepostih?<br class="calibre11"/>
Bůh ví, že ne! Buď fráter nebo mnich,<br class="calibre11"/>
kněz nebo kanovník, buď kdo si buď,<br class="calibre11"/>
a den i noc se do svých knížek nuť<br class="calibre11"/>
a prokletou tu študuj nauku —<br class="calibre11"/>
vše nadarmo! A pak měj záruku,<br class="calibre11"/>
že neučený moh by vniknout do ní!<br class="calibre11"/>
Fuj! Dost už o tom! Nadarmo se honí<br class="calibre11"/>
ať knihomol, ať číst kdo sotva zná,<br class="calibre11"/>
vždyť nakonec se všechno vyrovná,<br class="calibre11"/>
a při mé věčné spáse, oba z nich<br class="calibre11"/>
úhrnem dojdou konců podobných<br class="calibre11"/>
a touha po zlatě, jak už to známe,<br class="calibre11"/>
toho i toho prachšeredně zklame.</p>

<p class="mlpverse">A ještě vzpomínám, co řekl bych<br class="calibre11"/>
o pilinách a vodách žíravých,<br class="calibre11"/>
o tom, jak měknou jisté matérie,<br class="calibre11"/>
a naopak, co zase utvrdí je,<br class="calibre11"/>
o promývání, o tavení kovů,<br class="calibre11"/>
o olejích — však dostat se s tím k slovu,<br class="calibre11"/>
byla by z toho bible; proto radši<br class="calibre11"/>
už ukončím, těch několik jmen stačí,<br class="calibre11"/>
a myslím si, že řek jsem vám už dost,<br class="calibre11"/>
že i sám ďábel stáh by z toho chvost.</p>

<p class="mlpverse">Ne! Nechme toho! Mít ten elixír,<br class="calibre11"/>
mudrců kámen, měl bych klid a mír;<br class="calibre11"/>
to ten je cílem našich snů a tuh!<br class="calibre11"/>
Však přísahám, a ví to v nebi Bůh,<br class="calibre11"/>
přes všechnu snahu nepomůže nic,<br class="calibre11"/>
přes všechny kumšty nepřijde vám vstříc!<br class="calibre11"/>
Stál nás už všecko, co jsme kdysi měli,<br class="calibre11"/>
a žalem z toho div jsme nezšíleli,<br class="calibre11"/>
nemíti v srdci tajnou naději,<br class="calibre11"/>
že, byť nám bylo sebetrpčeji,<br class="calibre11"/>
elixír pak nás za vše odmění.<br class="calibre11"/>
Tou nadějí jsme tvrdě drženi,<br class="calibre11"/>
a varuju vás, to znamená jít<br class="calibre11"/>
a věčně doufat, navždy ztratit klid<br class="calibre11"/>
a rozloučit se i s tím posledním.<br class="calibre11"/>
Oni však žijí tím svým uměním<br class="calibre11"/>
a jejich úděl zdá se hořkosladký:<br class="calibre11"/>
i kdyby měli jenom cípek látky,<br class="calibre11"/>
do níž se halí, když jdou v noci spát,<br class="calibre11"/>
a na den jenom hrubý plášť a šat,<br class="calibre11"/>
jsou ochotni to prodat pro své kousky<br class="calibre11"/>
a nepřestat, než docela jsou v ouzkých.<br class="calibre11"/>
A každý pozná je, kam jen se hnou,<br class="calibre11"/>
vždyť přičmoudlinou páchnou sírovou,<br class="calibre11"/>
že smrdí světu jako kozli staří<br class="calibre11"/>
a jejich puch tak kozlinou se paří,<br class="calibre11"/>
že i kdybys byl od nich na míli,<br class="calibre11"/>
ty vůně by ti v nose zabzdily!<br class="calibre11"/>
Tak jejich hadry a ta vůně hrozná<br class="calibre11"/>
působí, že je každý naráz pozná;<br class="calibre11"/>
a přec, když se jich zeptáš v ústraní,<br class="calibre11"/>
proč chodí takhle hnusně odraní,<br class="calibre11"/>
tu s výrazem ti špitnou tajemným,<br class="calibre11"/>
že kdyby si jich někdo z lidí všim,<br class="calibre11"/>
moh by je zabít — prý pro jejich um!<br class="calibre11"/>
A tak se tváří jako lilium!</p>

<p class="mlpverse">Ale teď dále k mému vyprávění.<br class="calibre11"/>
Vždycky než přišel tyglík pod plameny,<br class="calibre11"/>
můj mistr smíchal jistých kovů díl,<br class="calibre11"/>
vždy sám, mě k tomu nikdy nepustil.<br class="calibre11"/>
Teď, když je pryč, už mohu směle říci,<br class="calibre11"/>
že třebaže ho ctili odborníci,<br class="calibre11"/>
a přít se s nimi o to nebudu,<br class="calibre11"/>
přece si často uříz ostudu.<br class="calibre11"/>
A víte jak? Nu, stávalo se nám,<br class="calibre11"/>
že tyglík prask, a vše bylo to tam!<br class="calibre11"/>
Ty kovy sílu takovou vám mají,<br class="calibre11"/>
že tyglík někdy řádně nespoutá ji,<br class="calibre11"/>
leda by z vápna byl a kamenný;<br class="calibre11"/>
kov prorazí a vletí do stěny,<br class="calibre11"/>
či do země se zaseknouti umí<br class="calibre11"/>
(a to nás časem stálo velké sumy),<br class="calibre11"/>
či rozstříkne se někdy po zemi<br class="calibre11"/>
či střechou vylítne. A zdá se mi,<br class="calibre11"/>
ač ďábel není lidem viditelný,<br class="calibre11"/>
že cítíval jsem přítomnost té šelmy!<br class="calibre11"/>
V pekle, kde vládne tlupám ďáblíků,<br class="calibre11"/>
není víc žalu, zloby, pokřiku.<br class="calibre11"/>
Když, jak jsem řekl, tyglík někdy puk,<br class="calibre11"/>
hned nastal křik a nadávky a hluk.<br class="calibre11"/>
Ten tvrdil nám, že chyba byla v ohni,<br class="calibre11"/>
a jiný řval, co to ten dmuchač zklohnil<br class="calibre11"/>
(to jsem se lek, vždyť já stál u měchů!).<br class="calibre11"/>
„Jste blázni!“ křičí třetí bez dechu,<br class="calibre11"/>
„směs byla špatná!“ Čtvrtý strká jej:<br class="calibre11"/>
„Kde, ani nápad! Mlč, a poslouchej!<br class="calibre11"/>
Na oheň bylo třeba vzíti buk,<br class="calibre11"/>
své příští jmění vsadím, tím že puk!“<br class="calibre11"/>
Já sám vám nepovím, v čem byla vina;<br class="calibre11"/>
stejně se strhla hrozná kočičina.<br class="calibre11"/>
„Dost!“ zařval pán. „Dost tahanic a rvaček!<br class="calibre11"/>
Však brzy poznám, v čem tu vězel háček;<br class="calibre11"/>
tyglík byl nejspíš někde naražený.<br class="calibre11"/>
A nestůjte jak boží umučení,<br class="calibre11"/>
zameťte, chlapci, rychle podlahu<br class="calibre11"/>
a hlavu vzhůru, mějte odvahu!“</p>

<p class="mlpverse">Smetli jsme střepy do kupy i špínu<br class="calibre11"/>
a roztáhli pak na zem plachtovinu<br class="calibre11"/>
a naházeli střepy do síta,<br class="calibre11"/>
a už se síto sem tam rozkmitá.</p>

<p class="mlpverse">„Dík Bohu,“ jeden řek, „něco je tady,<br class="calibre11"/>
i když vše nedáme už dohromady;<br class="calibre11"/>
i když to všechno šlo dnes naruby,<br class="calibre11"/>
držme se pevně naší paluby,<br class="calibre11"/>
vložme, co máme, zase do podniku!<br class="calibre11"/>
Takové už je štěstí obchodníků,<br class="calibre11"/>
někdy se daří, někdy zase ne;<br class="calibre11"/>
dnes náklad s lodí v moři utone<br class="calibre11"/>
a zítra dojde šťastně v přístaviště.“</p>

<p class="mlpverse">„Klid,“ řek můj pán, „teď budu vědět příště,<br class="calibre11"/>
jak postupovat k lepším výsledkům,<br class="calibre11"/>
a ne-li, páni, zatraťte můj um!<br class="calibre11"/>
Dnes vím, že něco nepřálo nám zdar.“<br class="calibre11"/>
Jiný zas prál, že byl moc velký žár.<br class="calibre11"/>
Ať žár či chlad, já dobře vím, že k cíli<br class="calibre11"/>
jsme jaktěživi správně netrefili<br class="calibre11"/>
a neúspěch v té naší žhavé touze<br class="calibre11"/>
v nás bláznivější žádosti jen vzbouzel.<br class="calibre11"/>
A každý z nás hned cítil v sobě zrovna,<br class="calibre11"/>
když jsme se sešli, krále Šalamouna.<br class="calibre11"/>
Leč co se leskne, nebývá vždy zlato,<br class="calibre11"/>
jak pořekadlo dobře dokládá to;<br class="calibre11"/>
a jablko, jež oko nejvíc vábí,<br class="calibre11"/>
může být shnilé, sebevíc ať báby<br class="calibre11"/>
na trhu křičí! Mudrc, řekli byste,<br class="calibre11"/>
a on je třeba blázen, můj ty Kriste,<br class="calibre11"/>
když přijde na to, dokázat svou věc!<br class="calibre11"/>
A čestnou tvář mívá i zločinec.<br class="calibre11"/>
Však uvidíte to, až ukončím svou historii,<br class="calibre11"/>
než se rozloučím.</p>

<h3 class="mlpuroven3basne" id="sigil_toc_id_23">Zde končí část první a začíná
se část druhá</h3>

<p class="mlpverse">Kanovník jeden mezi námi žil,<br class="calibre11"/>
jenž celé město byl by zamořil,<br class="calibre11"/>
byť bylo velké jako Ninive,<br class="calibre11"/>
Řím, Trója, Alexandrie a jiná dvě.<br class="calibre11"/>
Podvody jeho, kousky proradné<br class="calibre11"/>
sotvakdo moh by vypsat pořádně,<br class="calibre11"/>
i kdyby žil tu víc než tisíc let.<br class="calibre11"/>
Nepoznal lháře takového svět;<br class="calibre11"/>
tak šikovně se doved vemlouvat,<br class="calibre11"/>
tak kroutit řeč, že každého by zmát,<br class="calibre11"/>
a jeho hladká slova nehorázná<br class="calibre11"/>
by z kohokoli udělala blázna,<br class="calibre11"/>
leda by mluvil s ďáblem jak on sám.<br class="calibre11"/>
Mnoho tak lidí podved jeho klam<br class="calibre11"/>
a podvede, když bude ještě živ.<br class="calibre11"/>
A přece lidé za ním šli, až div,<br class="calibre11"/>
i mnoho mil, by poznali se s ním,<br class="calibre11"/>
zmateni jeho klamem podvodným.<br class="calibre11"/>
Chcete-li slyšet, panstvo velectěné,<br class="calibre11"/>
já dokážu to všechno do písmene.</p>

<p class="mlpverse">Leč kanovníků zbožných, opravdových,<br class="calibre11"/>
bych se tu nechtěl dotknout svými slovy,<br class="calibre11"/>
byť můj kanovník rušil dobrý mrav;<br class="calibre11"/>
své lotry, odpusťte, má každý stav<br class="calibre11"/>
a kvůli jedinému zlosynu<br class="calibre11"/>
chraň Bůh, hned soudit celou skupinu.<br class="calibre11"/>
Nechtěl bych tedy nijak pomlouvat,<br class="calibre11"/>
ale jen křivdu do pořádku dát.<br class="calibre11"/>
Můj příběh nejen zde je na místě,<br class="calibre11"/>
ale i jinde; víte zajisté,<br class="calibre11"/>
že v tuctu Ježíšových apoštolů<br class="calibre11"/>
jen jeden, Jidáš, zrádcem byl; proč spolu<br class="calibre11"/>
by měli pykat nevinní a svatí?<br class="calibre11"/>
To stejnou měrou pro každého platí.<br class="calibre11"/>
Doufám, že najdu vaši podporu,<br class="calibre11"/>
dím-li, že má být vyhnán ze sboru,<br class="calibre11"/>
v který se vetřel, každý Iškarjot,<br class="calibre11"/>
než natropí víc neplechy a škod.<br class="calibre11"/>
Tak, prosím vás, se nehoršete nic<br class="calibre11"/>
a poslyšte, co mohu o tom říc.</p>

<p class="mlpverse">Kněz jeden v Londýně žil ze záduší,<br class="calibre11"/>
žil léta tiše, klidně, jak se sluší,<br class="calibre11"/>
byl zdvořilý a úslužně tak lnul<br class="calibre11"/>
k té dobré paní, jejíž sdílel stůl,<br class="calibre11"/>
že nepřijala od něho ni halíř<br class="calibre11"/>
za sebelepší šat a plný talíř.<br class="calibre11"/>
I stříbra dost vždy míval na útratu.<br class="calibre11"/>
A teď vám řeknu, jakou zažil ztrátu<br class="calibre11"/>
a kterak ten můj špatný kanovník<br class="calibre11"/>
jej mnohou slzu stál a mnohý vzlyk.</p>

<p class="mlpverse">Ten kanovník, ta duše prolhaná,<br class="calibre11"/>
navštívil jednou toho kaplana<br class="calibre11"/>
a žádal jej o jistou půjčku v zlatě,<br class="calibre11"/>
kterou prý brzy splatí vrchovatě.<br class="calibre11"/>
„Půjčte mi zlatou marku na tři dny<br class="calibre11"/>
a nemusíte býti neklidný!<br class="calibre11"/>
Když do lhůty ji řádně nenavrátím<br class="calibre11"/>
a podvedu vás, ať vám hrdlem splatím!“</p>

<p class="mlpverse">Kněz přines marku a ten kanovník<br class="calibre11"/>
se rozloučil a pěkně vzdal mu dík,<br class="calibre11"/>
řek <span class="mlpznakkurziva11b">adieu</span> a vyšel z bytu ven.<br class="calibre11"/>
A třetí den byl zpět i se zlatem<br class="calibre11"/>
a vrátil knězi obnos do halíře,<br class="calibre11"/>
a ten byl z toho ovšem v dobré míře.</p>

<p class="mlpverse">„Opravdu,“ říkal, „proč bych se měl bát<br class="calibre11"/>
a nepůjčit, proč hledět na dukát<br class="calibre11"/>
a odpírat svůj skrovný majetek<br class="calibre11"/>
tomu, kdo umí prokázat svůj vděk<br class="calibre11"/>
a takhle řádně zaplatí svůj dluh;<br class="calibre11"/>
takovým lidem neuzavřu sluch!“</p>

<p class="mlpverse">„Co?“ zvolal kanovník. „Já podvést vás?<br class="calibre11"/>
Povídám, nikdy! To mě znáte zas,<br class="calibre11"/>
že dodržím své slovo na puntík<br class="calibre11"/>
až do hrobu, já nejsem podvodník;<br class="calibre11"/>
a jestli lžu, ať Bůh mě spálí sírou,<br class="calibre11"/>
tím buďte jist, tak jako jste svou vírou!<br class="calibre11"/>
Já, bohudíky, vždycky říci směl,<br class="calibre11"/>
že ještě nikdy nikdo neželel<br class="calibre11"/>
zlata či stříbra, které půjčil mně,<br class="calibre11"/>
já jednám s každým vždycky upřímně.<br class="calibre11"/>
A vám, můj pane, za to přátelství<br class="calibre11"/>
teď povím něco ze svých tajemství<br class="calibre11"/>
a jako důkaz svého uznání<br class="calibre11"/>
za ušlechtilé vaše jednání<br class="calibre11"/>
vám ukážu, a jestli máte kdy,<br class="calibre11"/>
vás naučím i tajné metody,<br class="calibre11"/>
jichž používám ve své alchymii.<br class="calibre11"/>
Tak dejte pozor, nechci odtud vyjít,<br class="calibre11"/>
než předvedu vám mistrovský svůj trik!“</p>

<p class="mlpverse">„Tak?“ zvolal kněz. „Můj vřelý mějte dík!<br class="calibre11"/>
Panenko svatá! Dej, ať se to stane!“</p>

<p class="mlpverse">„Jsem vždycky věrně k vašim službám, pane,“<br class="calibre11"/>
řek kanovník, „Bůh v nebesích to ví!“</p>

<p class="mlpverse">Tomu se svěřit k službám, lumpovi!<br class="calibre11"/>
Jak pravdivě nám stará moudrost tvrdí,<br class="calibre11"/>
že služba v tomhle zakuklení smrdí;<br class="calibre11"/>
hned dokázat to mohu na příkladu,<br class="calibre11"/>
na kanovníku tom, co sil jen zradu<br class="calibre11"/>
a nezdržel se podle svého gusta —<br class="calibre11"/>
tak vede ďábel jejich srdce pustá —<br class="calibre11"/>
křesťany dobré odírat i z kůže.<br class="calibre11"/>
Ať od takových Bůh nám odpomůže!</p>

<p class="mlpverse">Ten kněz, s nímž jednal, nepochopil nic,<br class="calibre11"/>
tu škodu netušil, co šla mu vstříc.<br class="calibre11"/>
Chudinka kněz! Ta prostnost jehněte!<br class="calibre11"/>
Jak mamon někdy hlavu poplete!<br class="calibre11"/>
Slepotou raněn, nevíš, neblahý,<br class="calibre11"/>
nic netušíš, jaké ti nástrahy<br class="calibre11"/>
ten lišák lstivý tady rozestřel!<br class="calibre11"/>
Už nevyvázneš z jeho osidel!<br class="calibre11"/>
A proto nyní, abych ukázal,<br class="calibre11"/>
jak to šlo s tvými trampotami dál,<br class="calibre11"/>
ty ubožáku, povím urychleně,<br class="calibre11"/>
jak ses dal podvést jako slepé štěně,<br class="calibre11"/>
a prozradím též věci známé mi<br class="calibre11"/>
o proradnosti toho ničemy.</p>

<p class="mlpverse">Ten kanovník byl, myslíte, můj pán?<br class="calibre11"/>
Ne, pane hostinský, to přísahám<br class="calibre11"/>
při nebes královně, že to byl jiný.<br class="calibre11"/>
Ten můj prováděl horší lotroviny!<br class="calibre11"/>
Podváděl všechny stokrát mazaněj,<br class="calibre11"/>
mě už však mrzí stále vidět jej.<br class="calibre11"/>
Když vzpomenu na toho podfukáře,<br class="calibre11"/>
hned cítím, jak mi hanbou rudnou tváře,<br class="calibre11"/>
či aspoň cítím, jak mi horce žhnou,<br class="calibre11"/>
vždyť dobře vím, že barvu červenou<br class="calibre11"/>
jsem z tváří ztratil; jed těch různých par,<br class="calibre11"/>
jak jsem vám říkal, a ten kovů žár<br class="calibre11"/>
mi vysál červeň, zpopelavěl pleť.<br class="calibre11"/>
A na tu podlost dejte pozor teď!</p>

<p class="mlpverse">„Pošlete sluhu,“ kanovník děl knězi,<br class="calibre11"/>
„ať koupí rtuť, v tom právě trik můj vězí,<br class="calibre11"/>
a přinese jí unce dvě či tři!<br class="calibre11"/>
Pak uvidíte, až ji opatří,<br class="calibre11"/>
div divoucí, že otevřete oči.“</p>

<p class="mlpverse">„Hned,“ na to kněz, „hned pro ni, pane, skočí!“<br class="calibre11"/>
A hned dal příkaz svému služebníku,<br class="calibre11"/>
jenž vyrazil a za pár okamžiků,<br class="calibre11"/>
takové bylo na něj spolehnutí,<br class="calibre11"/>
byl zase zpátky s vyžádanou rtutí<br class="calibre11"/>
a kanovníku podal ty tři unce.<br class="calibre11"/>
Ten si je složil opatrně k ruce<br class="calibre11"/>
a nakázal mu dojít pro uhel,<br class="calibre11"/>
aby tak všechno pro své dílo měl.</p>

<p class="mlpverse">Když bylo uhlí a vše, jak se patří,<br class="calibre11"/>
kanovník vytáh tyglík ze záňadří<br class="calibre11"/>
a ukázal jej knězi: „Tady mám<br class="calibre11"/>
svůj instrument. Jen vemte si ho sám<br class="calibre11"/>
a vlastní rukou vložte unci rtuti<br class="calibre11"/>
sem dovnitřku. A už můžete s chutí<br class="calibre11"/>
ve jménu božím začít s alchymií.<br class="calibre11"/>
Nemnozí lidé dosud poznali ji<br class="calibre11"/>
tak jasně, jako poznáte ji vy<br class="calibre11"/>
při pokusu, který vás udiví.<br class="calibre11"/>
Já umrtvím teď před vašimi zraky<br class="calibre11"/>
tu rtuť a stvořím zázrak nad zázraky,<br class="calibre11"/>
ze rtuti stříbro, ryzí zcela tak,<br class="calibre11"/>
jak v tobolce je vaší stříbrňák,<br class="calibre11"/>
a bude stejně zvonivé a kujné.<br class="calibre11"/>
A jestli zklamu, ze lživosti zbujné<br class="calibre11"/>
mě nařkněte, ať nesmím na ulici!<br class="calibre11"/>
Mám vzácný prášek; s jednou jeho lžící<br class="calibre11"/>
dokážu divy, v něm je největší<br class="calibre11"/>
můj um, jak pokus hned vás přesvědčí.<br class="calibre11"/>
Ať ten váš sluha vyjde zatím ven,<br class="calibre11"/>
a dveře zavřete, ať utajen<br class="calibre11"/>
zůstane pokus náš, ať nikdo z lidí<br class="calibre11"/>
nás při té naší vědě neuvidí!“</p>

<p class="mlpverse">Vše stalo se, jak kanovník si přál;<br class="calibre11"/>
sluha se hnedka přes práh odebral,<br class="calibre11"/>
pán jeho zamkl dveře na petlici<br class="calibre11"/>
a na dílo se vrhli čekající.</p>

<p class="mlpverse">Kněz, kanovníka zlého poslušen,<br class="calibre11"/>
postavil tyglík, dmýchal pod plamen,<br class="calibre11"/>
a otáčel se roven obrtlíku.<br class="calibre11"/>
Ten kanovník pak hodil do tyglíku<br class="calibre11"/>
na štipec prášku (nevím, o co šlo,<br class="calibre11"/>
snad mletou křídu, roztlučené sklo<br class="calibre11"/>
či co, však za groš nemělo to ceny)<br class="calibre11"/>
a knězi, jenž byl všecek oslněný,<br class="calibre11"/>
přikázal uhlí shrnout na tyglík.<br class="calibre11"/>
„Abyste viděl,“ řek ten kanovník,<br class="calibre11"/>
„jak rád vás mám, vy sám teď rukou vlastní<br class="calibre11"/>
proveďte věc, jež význam má tak zvláštní!“</p>

<p class="mlpverse">Kněz, celý šťastný, zašeptal jen: „Dík!“<br class="calibre11"/>
a vršil uhlí, jak chtěl kanovník.<br class="calibre11"/>
A zatímco se dřel, ten ďábel náš,<br class="calibre11"/>
ten kanovník — kéž vzal ho satanáš! —<br class="calibre11"/>
březový uhel vytáh ve stínu;<br class="calibre11"/>
ten uhel však měl uvnitř dutinu,<br class="calibre11"/>
a stříbrné v ní ukryl hobliny<br class="calibre11"/>
ve váze unce. Otvor dutiny<br class="calibre11"/>
pak ucpal zase začerněný vosk.<br class="calibre11"/>
Chápejte dobře, tuhle ničemnost<br class="calibre11"/>
nastrojil předem, nečekal až tam;<br class="calibre11"/>
a přichystal si, jak hned povím vám,<br class="calibre11"/>
jiné věci, co mu přišly vhod.<br class="calibre11"/>
Už před příchodem myslel na podvod<br class="calibre11"/>
a neodešel, než svůj proved trik,<br class="calibre11"/>
než sedřel kněze z kůže, hanebník.<br class="calibre11"/>
Vztek chytá mě, když mluvím o něm chvilku,<br class="calibre11"/>
sám rád bych se mu dostal na kobylku,<br class="calibre11"/>
jen vědět jak; je hnedka tu, hned tam<br class="calibre11"/>
a nemá stání; kde jej honit mám?</p>

<p class="mlpverse">Teď dejte pozor, proboha, co dál!<br class="calibre11"/>
Ten uhel předem připravený vzal<br class="calibre11"/>
a tajně si jej přidržoval v dlani.<br class="calibre11"/>
Kněz zatím pilně vršil bez ustání<br class="calibre11"/>
řeřavé uhlí, jak jste slyšeli.<br class="calibre11"/>
Tu kanovník řek: „Špatně, příteli,<br class="calibre11"/>
ta kupa není podle regule,<br class="calibre11"/>
hned ji však spravím, nebude tak zle.<br class="calibre11"/>
Pusťte mě k tomu na nějakou chvíli.<br class="calibre11"/>
Je mi vás líto, u svatého Jiljí,<br class="calibre11"/>
jak je vám horko, vždyť jste samý pot!<br class="calibre11"/>
Tu máte šátek, to vám přijde vhod!“<br class="calibre11"/>
Kněz, prosťáček, si utíral pot s tváře,<br class="calibre11"/>
a lump ten zatím, důstojně se tváře,<br class="calibre11"/>
svůj uhel vložil na střed tyglíku<br class="calibre11"/>
a tak rozdmýchal oheň ve mžiku,<br class="calibre11"/>
že horký plamen brzy zažhnul zas.</p>

<p class="mlpverse">„Pojďme se napít,“ řek pak, „už je čas,<br class="calibre11"/>
hned bude všechno dobré, příteli,<br class="calibre11"/>
tož sedněme si, buďme veselí!“<br class="calibre11"/>
Když zrádný uhel shořel na popel,<br class="calibre11"/>
tu jeho obsah do tyglíku sjel<br class="calibre11"/>
roztaven horkem, zcela přirozeně,<br class="calibre11"/>
neboť byl k středu vložen uváženě;<br class="calibre11"/>
náš kněz však pranic netušil; on, žel,<br class="calibre11"/>
měl každý uhel vskutku za uhel<br class="calibre11"/>
a myslel si, že hra se hraje čistá.<br class="calibre11"/>
Tu, když byl hotov, řek ten alchymista<br class="calibre11"/>
našemu knězi: „Nuže, do díla!<br class="calibre11"/>
Máte snad věc, co by se hodila<br class="calibre11"/>
na slití kovu? Sotva! To je bídy!<br class="calibre11"/>
Skočte mi aspoň pro velký kus křídy<br class="calibre11"/>
a já z ní potom formu vydlubu,<br class="calibre11"/>
co podobala by se kadlubu.<br class="calibre11"/>
A naberte mi vody pramenité<br class="calibre11"/>
vědro či mísu. Hnedka uvidíte,<br class="calibre11"/>
jak dopadlo to naše kuchaření.<br class="calibre11"/>
A abyste snad neměl podezření<br class="calibre11"/>
a nemyslel si, že vás podvedu,<br class="calibre11"/>
já zůstanu vám stále v dohledu;<br class="calibre11"/>
ven raději se spolu odebéřem.“</p>

<p class="mlpverse">Tak otevřeli u komory dveře<br class="calibre11"/>
a zavřeli zas, sotva vyšli pryč,<br class="calibre11"/>
a vzali s sebou, povídám vám, klíč<br class="calibre11"/>
a vrátili se po kratičké chvíli;<br class="calibre11"/>
proč bychom o tom týden hovořili.<br class="calibre11"/>
Kanovník z křídy zručně vydlabal<br class="calibre11"/>
slévací kadlub, jak vám povím dál.</p>

<p class="mlpverse">V rukávě totiž ještě tajně měl<br class="calibre11"/>
tabulku stříbra (čert s ním do pekel!),<br class="calibre11"/>
vážila unci, o nic míň, nic víc,<br class="calibre11"/>
a proved trik s ní, o němž chci vám říc.</p>

<p class="mlpverse">Vyhloubil kadlub v šíř i do délky<br class="calibre11"/>
podle té skryté stříbra tabulky<br class="calibre11"/>
(kněz neměl potuchy o kousku tom),<br class="calibre11"/>
a v rukávě skryl stříbro na potom.<br class="calibre11"/>
A potom vzal svůj tyglík z plamene,<br class="calibre11"/>
slil obsah do té formy ztvárněné<br class="calibre11"/>
a celý kadlub hodil posléze<br class="calibre11"/>
do mísy s vodou, a pak na kněze:<br class="calibre11"/>
„Nu, pokuste se vlastní rukou vybrat,<br class="calibre11"/>
jak pevně doufám, celou unci stříbra!“<br class="calibre11"/>
Vždyť sám tam dodal hoblin stříbrných;<br class="calibre11"/>
co, k čertu, jiného být mohlo z nich!</p>

<p class="mlpverse">Kněz rukou sáh a vytáh stříbro čisté!<br class="calibre11"/>
Jakou měl radost, pochopíte jistě,<br class="calibre11"/>
když uviděl to opravdové zboží.<br class="calibre11"/>
„Kéž Bůh vám žehná a s ním Matka Boží<br class="calibre11"/>
a všichni svatí, drahý příteli!“<br class="calibre11"/>
zvolal ten kněz. „Aby mě prokleli,<br class="calibre11"/>
jestli se od vás nenaučím hned<br class="calibre11"/>
váš ušlechtilý um, tu vědu věd;<br class="calibre11"/>
a budu váš a všechno vám chci dát!“</p>

<p class="mlpverse">Kanovník na to: „Ještě jedenkrát<br class="calibre11"/>
to zkusíme, abyste dobře vnik<br class="calibre11"/>
do naší vědy a jak odborník<br class="calibre11"/>
si mohl vést, až dostanete chuť<br class="calibre11"/>
a já tu nebudu. Tož vemte rtuť,“<br class="calibre11"/>
dál pokračoval, „unci navažte jí,<br class="calibre11"/>
už víte, jak to vědci provádějí,<br class="calibre11"/>
a podruhé své zkuste umění,<br class="calibre11"/>
ať ve stříbro se též vám promění.“</p>

<p class="mlpverse">Kněz proved znovu pečlivě svou věc,<br class="calibre11"/>
jak vnuk mu kanovník, ten proklatec;<br class="calibre11"/>
důkladně, pilně dmýchal do plamene,<br class="calibre11"/>
aby tak došel mety vytoužené.<br class="calibre11"/>
A kanovník ho nechal tak si vést,<br class="calibre11"/>
aby moh znovu uplatnit svou lest.<br class="calibre11"/>
Měl připravenou v ruce dutou hůl<br class="calibre11"/>
(teď pozor, páni, jak to navlíknul!),<br class="calibre11"/>
a jako předtím, do té dutiny<br class="calibre11"/>
stříbrné zase ukryl hobliny<br class="calibre11"/>
ve váze unce, a též zátkou z vosku<br class="calibre11"/>
zaplnil díru k stříbrným těm kouskům.<br class="calibre11"/>
A zatímco se namáhal náš kněz,<br class="calibre11"/>
kanovník lstivě do cesty mu vlez,<br class="calibre11"/>
zas do tyglíku hodil ten svůj prach<br class="calibre11"/>
(aby ho za to ďábel z kůže stáh,<br class="calibre11"/>
to ať dá Bůh za jeho podlosti,<br class="calibre11"/>
byl zkažený svou lží až do kosti!),<br class="calibre11"/>
pak naklonil se s holí nad tyglík<br class="calibre11"/>
a chytře proved ničemný svůj trik.<br class="calibre11"/>
Zamíchal uhlí, a je jasná věc,<br class="calibre11"/>
to nepochopí jenom pitomec,<br class="calibre11"/>
že vosk v tom žáru hned byl roztaven<br class="calibre11"/>
a celý vnitřek hole vyklouz ven<br class="calibre11"/>
a do tyglíku samozřejmě spad.<br class="calibre11"/>
Co lepšího si, panstvo, možno přát?</p>

<p class="mlpverse">Kněz falešnému tomu dobrodinci<br class="calibre11"/>
zas na lep sed, vše za bernou vzal minci<br class="calibre11"/>
a radost měl, že její líčení<br class="calibre11"/>
je na mě moc. To bylo křepčení!<br class="calibre11"/>
Hned život nabízel i majetek<br class="calibre11"/>
tamtomu lotru. Ten mu na to řek:<br class="calibre11"/>
„Ba, dobře znám svou vědu, ač jsem chud,<br class="calibre11"/>
to ale není všechno doposud!<br class="calibre11"/>
Nemáte tady někde doma měď?“</p>

<p class="mlpverse">„Ta se tu najde,“ zněla odpověď.</p>

<p class="mlpverse">„A jestli ne, tak rychle kupte ji,<br class="calibre11"/>
ať vniknete v mou vědu hlouběji!“</p>

<p class="mlpverse">Kněz přinesl kus mědi oddaně<br class="calibre11"/>
a kanovník vzal měď tu do dlaně<br class="calibre11"/>
a unci navážil, jak předtím rtuti.<br class="calibre11"/>
Na vlastní jazyk nemám spolehnutí,<br class="calibre11"/>
když vyjádřit chci onu dvojí tvář,<br class="calibre11"/>
co měl ten kanovník, ten arcilhář.<br class="calibre11"/>
Přátelsky k lidem jednal naoko,<br class="calibre11"/>
leč v srdci skrýval zlobu divokou.<br class="calibre11"/>
Mrzí mě mluvit o té přetvářce,<br class="calibre11"/>
však to, co moje vyprávění chce,<br class="calibre11"/>
je varovat vás, varovati svět,<br class="calibre11"/>
nic jiného; však s tím už skončím hned.</p>

<p class="mlpverse">Dal do tyglíku svoji unci mědi,<br class="calibre11"/>
pak dohlédl, jak tyglík v ohni sedí,<br class="calibre11"/>
nasypal prach, kněz musel ohnout hřbet<br class="calibre11"/>
a při dmýchání hloub se naklánět,<br class="calibre11"/>
vše znovu zas, všechny ty opičky;<br class="calibre11"/>
vůbec ten kněz byl takhle maličký.<br class="calibre11"/>
Pak do zchystané formy slil tu měď<br class="calibre11"/>
a do mísy vše hodil naposled<br class="calibre11"/>
a potom rukou sáhl do vody.<br class="calibre11"/>
A v rukávu (známe ty podvody)<br class="calibre11"/>
měl připravený už ten slitek stříbra.<br class="calibre11"/>
Potají, lotr, z rukávu jej vybral —<br class="calibre11"/>
kněz neprohlédl dosud hru tu zrádnou —<br class="calibre11"/>
a do té mísy nechal slitek padnout.<br class="calibre11"/>
Pak natápal tu čerstvě slitou měď<br class="calibre11"/>
a velmi pokradmu ji z vody zved,<br class="calibre11"/>
a skrývaje ji, objal ramena<br class="calibre11"/>
našeho kněze, jemuž záměna<br class="calibre11"/>
zůstala tajnou, k sobě níž ho stáh<br class="calibre11"/>
a v předstíraných spustil výčitkách:<br class="calibre11"/>
„Tak pomozte, tak jako dřív já vám!<br class="calibre11"/>
Strčte tam ruku, zkuste, co je tam!?“<br class="calibre11"/>
Kněz našel stříbro, sotva dovnitř hmát.<br class="calibre11"/>
A kanovník řek: „Teď bych zanes rád<br class="calibre11"/>
tři tyhle slitky někam k zlatníkovi;<br class="calibre11"/>
zač stálo naše dílo, hned nám poví.<br class="calibre11"/>
Jestli to není nejryzejší kov,<br class="calibre11"/>
na čestné slovo, škoda o nich slov!<br class="calibre11"/>
Hned poznáme, zda zasloužíme výtky.“</p>

<p class="mlpverse">Tož k zlatníkovi vzali ty tři slitky,<br class="calibre11"/>
a tam nastalo velké zkoušení,<br class="calibre11"/>
jak pod kladivem, tak i v plameni,<br class="calibre11"/>
a opravdu, ty slitky ryzí byly.<br class="calibre11"/>
Kdo raděj byl než kněz náš pošetilý!<br class="calibre11"/>
Pták nemoh více toužit po svítání,<br class="calibre11"/>
ni slavík po máji a milování,<br class="calibre11"/>
nikdo mít nemoh do zpěvu chuť větší,<br class="calibre11"/>
ni žena k tanci nebo na kus řeči<br class="calibre11"/>
ať o lásce či vnadách jiných paní,<br class="calibre11"/>
a žádný rytíř netoužil víc v klání<br class="calibre11"/>
dokázat lásce své, co všechno sved,<br class="calibre11"/>
než kněz náš toužil po té vědě věd.<br class="calibre11"/>
A na kanovníka hned takhle šel:<br class="calibre11"/>
„Pro Ježíše, co za nás krvácel,<br class="calibre11"/>
dám vám, co chcete, třeba na úpis!<br class="calibre11"/>
Nač přijde ten váš tajný recepis?“</p>

<p class="mlpverse">„Při naší Paní,“ zněla odpověď,<br class="calibre11"/>
„ne lacino! Vždyť v celé zemi teď<br class="calibre11"/>
jen jeden fráter zná jej, a pak já.“</p>

<p class="mlpverse">„Nic nevadí, jen rcete, proboha,<br class="calibre11"/>
jaká je cena? Prosím, prosím vás!“</p>

<p class="mlpverse">„Opravdu, pane, je to drahý špás.<br class="calibre11"/>
Když ptáte se, chci za ten recept svůj<br class="calibre11"/>
čtyřicet liber, tak Bůh při mně stůj!<br class="calibre11"/>
A to jen z přátelství, to musím říc,<br class="calibre11"/>
že jinak stál by ještě mnohem víc.“</p>

<p class="mlpverse">Kněz přinesl tu sumu ve zlatu<br class="calibre11"/>
a vyplatil ji, dukát k dukátu,<br class="calibre11"/>
hned kanovníku za ten recepis;<br class="calibre11"/>
nic netušil, jak strašlivě se říz.</p>

<p class="mlpverse">„Nerad bych však,“ ten řekl, „to se ví,<br class="calibre11"/>
teď přišel o své vzácné tajemství.<br class="calibre11"/>
Střezte je dobře, máte-li mě rád!<br class="calibre11"/>
Vždyť kdyby lidi mohli rozpoznat,<br class="calibre11"/>
co všechno tajným uměním svým svedu,<br class="calibre11"/>
tu z žárlivosti na tu moji vědu<br class="calibre11"/>
by zabili mě, zcela určitě!“</p>

<p class="mlpverse">„Ne, Bůh mě chraň!“ děl kněz, „co pravíte?<br class="calibre11"/>
Radši bych ztratil majetek i dům,<br class="calibre11"/>
a jestli ne, ať přijdu o rozum,<br class="calibre11"/>
než vy abyste upad do neštěstí!“</p>

<p class="mlpverse">„Dík za tu dobrou vůli, mnoho štěstí,“<br class="calibre11"/>
děl kanovník, „a přízeň buď vám přána!“</p>

<p class="mlpverse">Odešel. Kněz pak toho šarlatána<br class="calibre11"/>
už nespatřil. A když pak později<br class="calibre11"/>
sám do pokusů dal se s nadějí,<br class="calibre11"/>
tu ono nic! Tož, recepise, vale!<br class="calibre11"/>
Tak spálil se, tak lumpovi sed na lep!<br class="calibre11"/>
A tak se ocit na té šikmé dráze,<br class="calibre11"/>
co vede lidi ke hříchu a zkáze.</p>

<p class="mlpverse">Tak všude, páni, i v tom hodnostáři,<br class="calibre11"/>
člověk a touha po zlatu se sváří,<br class="calibre11"/>
že vlastním zlatem na to doplácejí.<br class="calibre11"/>
A přemnozí ti slepí zlatoději<br class="calibre11"/>
jen pro svou choutku, řek bych nejradši,<br class="calibre11"/>
o zlato přijdou a tak zžebračí.<br class="calibre11"/>
Jsouť alchymisti plni mlhavosti<br class="calibre11"/>
a nestačí jim dnešní lidé prostí<br class="calibre11"/>
svým rozumem. Ba, jsou to pěkní ptáci;<br class="calibre11"/>
svou vyřídilkou umí zpracovat si<br class="calibre11"/>
ty, kterým žvaní o svých velkých snech,<br class="calibre11"/>
však bez kousíčku šance na úspěch.<br class="calibre11"/>
Kdo něco má, ten o to bude chudší,<br class="calibre11"/>
jestliže zlato množiti se učí.</p>

<p class="mlpverse">Ba, takový je užitek z té hry,<br class="calibre11"/>
že veselí se změní ve chmury,<br class="calibre11"/>
že vydatné a těžké měšce prázdní,<br class="calibre11"/>
že alchymistům v uších kletby zazní<br class="calibre11"/>
od podvedených, co jim půjčovali.<br class="calibre11"/>
Fuj! Hanba! Pročpak ten, který se spálí<br class="calibre11"/>
do ohně prsty musí strkat zas?<br class="calibre11"/>
Kdo jste s tím začal, nechte toho včas,<br class="calibre11"/>
a líp je pozdě, nežli nikdy ne,<br class="calibre11"/>
kdy všechno jmění se vám rozplyne.<br class="calibre11"/>
Vždyť pouštíte se marně do díla;<br class="calibre11"/>
tak jako zbrklá slepá kobyla,<br class="calibre11"/>
co nedbá jam a směle uhání,<br class="calibre11"/>
ať přes kameny, co ji poraní,<br class="calibre11"/>
ať po silnici vede cesta její,<br class="calibre11"/>
tak vy si vedete, vy zlatoději!<br class="calibre11"/>
Když nevidíte řádně na oči,<br class="calibre11"/>
ať aspoň hlava se vám netočí.<br class="calibre11"/>
I kdybyste si oči vykoukali,<br class="calibre11"/>
zisk v tomhle obchodě je věru malý,<br class="calibre11"/>
ztratíte všechno, co jste měli v ruce.<br class="calibre11"/>
Pryč od ohně, ať nehoří tak prudce,<br class="calibre11"/>
a nepleťte se do té podlé hry,<br class="calibre11"/>
ať neztratíte všechny úspory!</p>

<p class="mlpverse">A ještě chtěl bych tady sdělit s vámi,<br class="calibre11"/>
co dokládají zasvěcenci sami.<br class="calibre11"/>
Tak o tom píše Arnold z Villanovy<br class="calibre11"/>
ve spise <span class="mlpznakkurziva11b">Rosarius</span> těmi slovy,<br class="calibre11"/>
jež beze lži vám říkám, každý suď:<br class="calibre11"/>
„Na světě nikdo neumrtví rtuť,<br class="calibre11"/>
není-li její bratr umrtven.<br class="calibre11"/>
A ten, kdo první poznal zákon ten,<br class="calibre11"/>
mudrců otec, Hermes, pravil tak:<br class="calibre11"/>
‚Nemůže nikdy zhuben býti drak,<br class="calibre11"/>
není-li také jeho bratr sklán,‘<br class="calibre11"/>
což znamená, by jasný smysl dán<br class="calibre11"/>
byl přirovnání, že ten drak je rtuť<br class="calibre11"/>
a sourozenec síra; její žluť<br class="calibre11"/>
nám <span class="mlpznakkurziva11b">Sol</span> a <span class="mlpznakkurziva11b">Luna</span>
může poskytnout.<br class="calibre11"/>
A proto,“ praví, „dejte na můj soud<br class="calibre11"/>
a nezkoušejte pokus takový,<br class="calibre11"/>
jestliže mudrc sám vám nepoví,<br class="calibre11"/>
co vlastně myslí; ten, kdo nepochopí<br class="calibre11"/>
řeč učenců, jen hlouposti pak tropí.<br class="calibre11"/>
To učení a tato věda mají<br class="calibre11"/>
provždycky zůstat v nejtajnějším taji.“</p>

<p class="mlpverse">Či co ten učeň Platónův nám poví,<br class="calibre11"/>
jenž vyzvídat chtěl jednou na mistrovi,<br class="calibre11"/>
jak svědčí jasně kniha <span class="mlpznakkurziva11b">Senior</span>,<br class="calibre11"/>
že o tom vůbec nemůže být spor:<br class="calibre11"/>
„Jaké má kámen mudrců as jméno?“</p>

<p class="mlpverse">A Plato řekl, jak je uvedeno:<br class="calibre11"/>
„Vem kámen, který titan nazvaný je.“<br class="calibre11"/>
„Co je to?“ — „Totéž, co je magnézie,“<br class="calibre11"/>
řekl mu Plato. — „Hm,“ děl fámulus,<br class="calibre11"/>
„to je <span class="mlpznakkurziva11b">ignotum per ignotius</span><a href="../Text/canterburske_povidky_034.html#_ftn19" title="" class="pcalibre1 pcalibre" id="_ftnref19"><span class="msofootnotereference"><span class="calibre12"><span class="msofootnotereference"><span class="calibre13">[19]</span></span></span></span></a>.<br class="calibre11"/>
Co je to magnézie, smím se ptát?“<br class="calibre11"/>
„Toť voda, která musí sestávat<br class="calibre11"/>
z čtyř elementů,“ odpověděl Plato.<br class="calibre11"/>
„A co je to ta voda,“ žák řek na to,<br class="calibre11"/>
„jestliže na ni recept vědět smím?“<br class="calibre11"/>
„Ne,“ Plato děl, „to nikdy nepovím!<br class="calibre11"/>
Přísahu složil každý filosof,<br class="calibre11"/>
že neprozradí smysl těchto slov,<br class="calibre11"/>
ať písmem v knize, aniž komu v sluch.<br class="calibre11"/>
Tak velkou cenu přikládá mu Bůh,<br class="calibre11"/>
že nepřeje si jeho vyzrazení,<br class="calibre11"/>
leč že by sám dal božské přivolení<br class="calibre11"/>
a vnuk jej komu, jestliže sám chce;<br class="calibre11"/>
a to je všechno k této otázce.“</p>

<p class="mlpverse">A proto říkám; když Bůh zakázal<br class="calibre11"/>
i zasvěcencům dát svou znalost dál<br class="calibre11"/>
a říci lidem, jak najít ten kámen,<br class="calibre11"/>
nejlepší bude udělat s tím amen.<br class="calibre11"/>
Vždyť kdo se staví Bohu na odpor<br class="calibre11"/>
a k jeho vůli projevuje vzdor,<br class="calibre11"/>
nedojde v ničem jeho požehnání,<br class="calibre11"/>
i kdyby dělal zlato do skonání.<br class="calibre11"/>
A tady taky končí příběh můj.<br class="calibre11"/>
Bůh všechny dobré lidi opatruj!</p>

<p class="mlpverse">&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; AMEN</p>

</div>
</body>
</html>